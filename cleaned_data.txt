Banklaryň «Cash back» hyzmaty we olaryň göterim derejeleri.
«Cash back» - iňlis dilinde «cash» – nagt, «back» – yzyna, ýagny «yzyna nagt gaýtarmak» manysyny berip, bank kartlary arkaly nagt däl hasaplaşyklar geçirilende müşderiniň bank kartynyň hasabyna tölenilýän pul sylagy bolup durýar.
«Cash back» hyzmaty dünýä tejribesinde giňden peýdalanylýar, diňe banklar tarapyndan däl, eýsem söwda we hyzmat ediş guramalary tarapyndan hem bu hyzmatyň görnüşi müşderilere hödürlenýär.
Häzirki wagtda ýurdumyzyň banklary tarapyndan raýatlara bu hyzmat giňden hödürlenýär. Hyzmata laýyklykda, nagt däl görnüşinde geçirilýän ähli bank amallaryna degişlilikde pul sylagy görnüşinde yzyna gaýtarylýar.
Mysal üçin, nagt däl görnüşde 1000 manat möçberde kart arkaly söwda edilende (1 göterim göz öňünde tutulan halatynda), 10 manat müşderiniň kart hasabyna yzyna gaýtarylýar.
Adatça «Cash back» aýlyk umumy nagt däl söwda üçin berilýär.
Şeýle hyzmatlaryň ornaşdyrylmagy müşderilere nagt däl hasaplaşykdan peýdalanmaga itergi berip, bank kartynyň amatlyklaryndan peýdalanmaga mümkinçilik döredýär.
Makalamyzyň bu sanynda, «Cash back» hyzmaty haýsy banklar tarapyndan hödürlenýändigini we olaryň göterim derejeleri barada maglumaty siziň dykgatyňyza ýetirmegi makul bildik (maglumatlar şu ýylyň sentýabr aýy ýagdaýyna).
Bellik: «Cash back» hyzmaty tarapyndan berilýän göterim derejeleri üýtgäp bilýär (Mysal üçin, baýramçylyk günlerinde, iş zerurlygy sebäpli we ş.m.), şol sebäpli aktual göterim derejelerini bilmek üçin banklaryň resmi web-saýtlary arkaly ýa-da telefon etmek arkaly bu maglumaty anyk öwrenip bolar.
Türkmenistanyň “Daýhanbank” döwlet täjirçilik banky: «Goýum bank karty» saklaýjy müşderilerine we kärendeçileriň «Altyn asyr» bank kartlaryny saklaýjy müşderileri üçin 2% «Cash back»;
Türkmenistanyň “Türkmenistan” döwlet täjirçilik banky: zähmet aýlyk karty üçin 2% «Cash back», “Maşgala” bank karty üçin 2% «Cash back»;
Türkmenistanyň “Türkmenbaşy” paýdarlar täjirçilik banky: “Goýum” bank karty üçin 2% «Cash back», zähmet aýlyk karty üçin 2% «Cash back», “Maşgala” bank karty üçin 2% «Cash back»;
Türkmenistanyň “Halkbank” paýdarlar täjirçilik banky: zähmet aýlyk karty üçin 3% «Cash back»;
“Senagat” paýdarlar täjirçilik banky: zähmet aýlyk karty üçin 3% «Cash back», “Goýum” bank karty üçin 3% «Cash back»;
Türkmen-türk paýdarlar täjirçilik banky: “Goýum” bank karty üçin 2.5% «Cash back».
«Cash back» hyzmaty adatça karta awtomatiki usulda baglanylýar (eger şol kart üçin bu hyzmat hödürlenýän bolsa). «Cash back» pul sylaglarynyň geçýänini bank kart arkaly edilen nagt däl söwda görä anyklap bolar. Bu boýunça anyk maglumatlary banklardan alyp bolar.
“Maşgala” atly bank karty.
Türkmenistanyň ähli banklarynda “Maşgala” atly täze bank kart hyzmaty hödürlenýär. “Maşgala” atly bank karty näme we beýleki kartlardan tapawutlyklary barada gürrüň bereris.
“Maşgala” bank karty näme?
“Maşgala” bank karty  -  Maşgala agzalary üçin niýetlenen "Altyn Asyr" kart ulgamyna degişli täze kart görnüşidir. Ýagny, raýatyň girdeji alýan kartyna (aýlyk kartyna) goşmaça açylýan bank karty.
“Maşgala” bank kartynyň esasy aýratynlygy –“Maşgala” bank kartynyň hasapdaky puly ähli maşgala bolup ulanmak. “Maşgala” bank kartynyň maşgala agzalaryna bermek bilen, olara nagt pul bermek ýada ugratmak meselesine çözgüt tapýar. Müşderiniň Maşgalasy islese bankomatdan nagt pul alýar. Islese-de nagt däl görnüşde söwda/hyzmat hasaplaşygy üçin ulanýar.  Ýagny maşgalaňyzyň her bir agzasynda “Maşgala bank karty” bolup bilýär.
“Maşgala bank kartyny” nirede açyp bolýar?
“Maşgala” bank kartyny açmak üçin Türkmenistanyň çäginde islendik bankynda bank kartlary bölüminde we bank gulluklarynda arza ýazyp alyp bolýar.
“Maşgala” bank karty bilen hepdelik/günlik sarp ediljek pul mukdary.
Aşakdaky suratda “Maşgala” bank karty  bilen “Aýlyk kartynyň” aratapawutyny görüp bilersiňiz.
«ÝALŇYZLYGYŇ 10 ÝYLY» .
«...Gabriel Garsia Markesiň meşhur «Ýalňyzlygyň ýüz ýyly» eseriniň ady nädip on esse gysgaldy» diýen soraga biraz soňrak dolanarys. Häzir gürrüňi, şu aýyň 7-sine Parižde geçen dabarada “Altyn topa” bäşinji gezek mynasyp bolan futbolçydan başlalyň...
Režissýor Jeýms Kemeronyň surata düşüren «Terminator» filmi köpimize tanyşdyr. Kino äleminde uly şowhun turuzan bu filmiň baş gahrymanlary Ýer ýüzünde hereket etselerem, Ýeriň ýaşaýjylaryna degişli däldigi bilen tapawutlanýarlar. Ýöne waka Ýerde bolup geçýär. Olaryň edýän hereketleri bolsa, Ýeriň ýaşaýjylaryny haýrana goýýar...
2008-nji ýylda ilkinji gezek “Altyn topy” gazanan Kriştian Ronaldonyň 2009-njy ýylda Mançesterden Madride ýol salşy ýadyňyzdamy? Bir ýadyňyza salyň hany!!! Çünki hemme zat şondan soňra başlanypdy.
«Gyzyl şeýtanlaryň» içinde gyp-gyzyl bolup bişen Krişe ap-ak lybas geýdirip “Patyşa” toparyna ugratdylar. Ispan paýtagtynyň depesinde ýyldyrym çakdy, gök gürledi. Ýokarda agzan filmimizdäki baş gahrymanyň Ýere düşüş pursatyny ýadyňa salýan bu ahwala çenli onuň garşydaşy Messi hem asuda gezip ýördi. Çünki biz onuň “Terminatorlygyny” heniz bilemzokdyk. Kriş geldi we La-liga tolkun atyp gitdi. Jahany ikä bölüp bilýän el-klassiko ýene-de uly dabara beslendi. Lio-Kriş bölünişigi El-klassikadanam beter dünýä derejesindäki şowhuna aýlandy.
Ýerli bolmadyk ýyldyzlar Ýeri ikä bölüşdi. Ýogsam, 2007-nji ýylda “Altyn topy” Kaka tabşyrýan wagty «Frans futbol» neşiriniňkilerem sylag eýesiniň iň soňky Ýerli futbolçy boljakdygy we ondan soň altyn topuň arş-asmanlarda gaýyp, “özge planetalydyr öýütdirýän” iki ynsanyň aýaklarynda aýlanjagyny pikirem etmedik bolsalar gerek. Ýöne şondan soň, çyndan «söweş» başlandy...
Kemeronyň filmindäki mantyga görä yzarlap: «Diýmek, olar «Altyn top» üçin inderilen eken-dä?» diýen pikire gelmegiňizem mümkin. Ýöne men bu meselede bitarap. 10 ýyldan bäri diňe şu iki futbolça berilýän “Altyn top”, meniň pikirimçe bu babatda esasy zat däl.
Ýok, men bu iki gahrymanyň ol sylaga mynasyplygy bilen ylalaşýan, top ýa-da butsy däl, ol ägirtlere altyn meýdança bagyşlasaňam bolman durmaz. Emma “Altyn topy”eýýam haçan özgelere bermek wagty ýetip, geçip gidipdi ahyry. Bu bir ýokary okuw jaýynyň öňdebaryjy talybyny ýylyň-ýylyna orta mekdebi üstünlikli tamamlanlygy bilen gutlamak ýaly bir zat. Ol baýragy her futbolça ömründe bir gezek almaga rugsat berilse, belki-de, baýragyň abraýy has-da artmazmydy?!.
Köp okyjylarymyz «lenji çykan tema» diýselerem, haýsydyr bir uly futbol wakasy hakda gürlejek bolsaň, şu iki “Terminatordan” sowlup geçmek kyn. Menem olaryň hemme netijelerini sanap oturmakçy däl, mensizem ýat tutar derejede ýaýran zady gaýtalap oturmakdan ne hajat. Esasy zat, hersi bäş gezekden deňje bölüşdiler, nesip etsin! Messi bu ýyl “Altyn butsy” baýragyna hem mynasyp boldy. Türkmençilikde «Toýda tozsun» diýilýär şular ýalyda, ýa-da «Duşman aýak astyna».
2017-nji ýylyň tamamlanyp barýandygyny ýatlatmak bilen, meseläniň üçünji bir tarapyna geçeýin. Bu ýyl “Altyn topuň” iň soňky Ýerli eýesi futbol bilen hoşlaşdy. «Orlando Sitide» soňky oýnuny geçiren Kaka, gözýaşlar astynda futbolçylyk möwritini jemledi. Ýewropanyň neşirleri hem «Indi ýaşyl meýdanda “Altyn top” alan Ýerli futbolçy ýok» diýip ýazdylar. Meniň göz öňümde Kakany belende galdyrýan başga bir tarap bar, “Altyn topy” gazanan Ýerli futbolçy meýdanda çykyş etsin-etmesin, Kaka bu baýragyň soňky eýesidi, ýagny “Terminatorlara” iň bir golaý wagtda şol abraýly baýragy almagy başarypdy.
Dogry, ol ikinji gezek “Altyn top” gazanmady, ýöne özi bar wagty başga bir planetadaşyna hem gazandyrmady. Fransuz neşiri şondan soň Ýeriň ýüzünde bu baýraga mynasyp ikinji futbolçyny tapmady. Ol bu baýraga mynasyplaryň iň soňkysy bolup, arassa 10 ýyl ýaşyl meýdançada ussatlygyny görkezdi. Ýalňyzlygyň 10 ýylyny başyndan geçirdi, şeýdibem futboldan gitdi.
Şu ýerde “Adidas” kompaniýasy tarapyndan guralan “Dünýä kubogy-2018” üçin taýýarlanylan topuň tanyşdyryş dabarasyny ýatlasym gelýär. Şonda russiýaly žurnalistiň: «Messimi ýa Ronaldo?» diýen soragyna, bu braziliýaly ýyldyz «Ikisem» diýip jogap berdi. «Altyn top» üçin göreşde Messi we Ronaldodanam üstün gelen bir futbolçyny agza» diýlende bolsa, ol : «Şübhesiz−özüm» diýdi.
Men Kakanyň jogaby bilen doly ylalaşýan. Ol özge planetalylar bilen dalaş edip bilen ýalňyz Futbolçy.
Şu ýerde söhbetdeşlik üçin ýörite portugal dilini özleşdiren şol žurnalistiň ýene bir sowalyny ýatlalyň:« «Kaka» sözi ruslar üçin geň eşdilýär, bu adyň portugalça manysy barmy?» Indi braziliýaly ýyldyzyň jogabyna serediň: «Çagalykda jigim asyl adym bolan–Rikardony doly aýdyp bilmän, «Kaka» diýip ýüzlenerdi, şondan ol lakam hakyky adym ýaly hemişelik hemrama öwrüldi. Onda başga bir many ýok».
Bu jogaby eşidip biz, türkmençilikde özüňden uly agaňa «Pylan kaka» diýlişini ýatlaga-da, «Diýmek, Kakaň jigisi özi bilmezden türkmençe gürläpdir-dä» diýip, çyna berimsiz degişmä salsagam ýerliksiz bolup durmaz.
...Biz geljegi öňünden bilemzok, ýöne bilesimiz gelýär. Belki, şonuň üçindir, ýygy-ýygydan taryha ýüzlenýäris we ondan many çykaryp, geljegiň takmynyny edýäris. Iki “özge planetalynyň” ýyldyzlyk döwri ýaly uzak döwri başdan geçiren başga bir iki bäsdeşi bolsa taryhdan tapmak kyn. Ol eýýam taryhda täze sahypa açmak. Birazilleriň türkmençe ady göterýän futbolçysam ýalňyzlykda geçiren 10 ýylyny jemledi. Indi ol döwri yzyna dolap bolanok, üýtgedibem bolanok. Bize ony diňe başardygymyzdan öwrenäýmek galýar.
sport synçysy.
10 müň sagatda geniý bolup bolar.
Malkolm Gladuel döredijilik babatda üstünligiň şertleriniň biriniň öwrenmäge sarp edilen 10 000 sagat görnüşindäki çynlakaý zähmet çekmelidigini belleýär. Öz döredijiligiňizi ösdürmek üçin yhlasly çekilen zähmet. Ol «Geniýler we autsaýderler» diýen kitabyny ýazdy. Bu ähli ugra degişlidir: ýazyjylyga, biznese, şou-biznese, sungata, inženerlige we beýlekilere.
Kinolarda we telewideniýede häli-häzir hem amerikan arzuwyny gaýta-gaýta hödürleýärler we adamlaryň «birdenkä» geniý bolup, ukyp-başarnyklaryny açyşlaryny görkezýärler.
Emma ýyllarboýy çekilen jepaly zähmet we ägirt uly yhlas görünmän galýar.
Eger halaýan işiňe ýürekden berlip, yhlas etseň, geniý bolmak mümkindir. Geniý bolup dogulýan ýok, bu derejä kem-kemden ýetilýär. Eger kitaba ynansaň, alagetdän, meşhur hem zehinli halda oýanaýan bir adam hem ýok, hemişelik tejribede bolman, ýokary ussatlyk derejesine ýeten hiç kim ýok.
Islendik bir ugurda dünýä derejesindäki iň gowy ekspert bolmak üçin 10 000 sagatlyk tejribe gerek. 10 müň sagat — 10 ýylyň dowamynda günde 3 sagatlyk iş tejribesidir. Gündelik 3 sagat bu beýle bir köp hem däl ýaly.
Emma o diýen bir az hem däldir.
Hawa, eger siz bu gün öz isleýän ugruňyzy tapan bolsaňyz, onda noldan başlap, bir-iki aýyň içinde iň bir ýokary derejeli hünärmen bolaryn we millionlap pul gazanaryn diýip pikir etmek derejesinde ýöntem bolmaň. Ýok, munuň üçin 10 müň sagat harçlanmaly bolar. Hut şonuň üçin hem göwün söýen işiň derrew miwe berip başlaýan däldir, ençeme ýyl soň ýetilýändir beýle ýagdaýa.
— teoriýa;
— bilim almak;
— kitap okamak;
— dersler we treningler.
Diňe iş ýüzündäki tejribe, tejribe we ýene-de bir gezek tejribe. Eger men elime hiç hili galamdyr çotga almazdan, surat çekmek babatda onlarça ýyl okasam hem öwrensem, hiç haçan hem suratkeş bolmaryn. Emma 10 müň sagatlap erjellik bilen surat çeksem welin, onda men, şek-şübhesiz, suratkeş bolaryn, hut şu ýagdaý beýleki ugurlaryň ählisine hem degişlidir.
Durmuşda öz saýlap alan hünäriňi tapmagyň ýene bir usuly — bu 10 müň sagadyň kömegi bilen barlap görmekdir. Özüňizden sorap görüň — siz muňa 10 müň sagady sarp etmäge taýýarmy? Eger taýýar bolmasaňyz, onda bu siziň diýýän ugruňyz däldir. 10 müň sagat kadasyny çäji harpykdan saýlaýan özboluşly elek diýip hem atlandyryp bolar.
Köp sowallar bada-bat aradan aýrylar. Işlemek bilen islemegiň arasynda tapawut bardyr. Bir ýola ýazyjylardan biri ezber sazandanyň skripkada çalýan sazyny diňläp, onuň ýanyna barypdyr-da: «Saz çalşyňyz maňa ýarady. Men hem şeýle saz çalmak islärdim» diýipdir. Skripkaçy oňa jogap gaýtarypdyr: «Eger siz, hakykatdanam, isleýän bolanlygyňyzda, şeýle saz çalmagy bireýýäm öwrenerdiňiz». Ol bu sözünde mamla. Meşhur geniýleriň, ýazyjylaryň, aktýorlaryň, bagşylaryň şeýle azlygynyň sebäbi hem hut şundadyr. Çünki isleýänler köp, emma olaryň 95%-i ýokary netijelere ýetmän, muny orta ýolda taşlaýarlar.
Meniň hem isleýän zadym köp: tans etmegi, gitara çalmagy, orator bolmagy, iňlis dilini öwrenmegi... emma muňa ömrümiň 10 ýylyny sarp etmäge taýýar däl. Onsoň käte, hepdede, aýda bir gezek, wagtyň bolan çagy, isleg dörände, pul bolan wagty... Ine, ýazyjylyga welin, näçe bolsa-da, pulam, wagtam, yhlasam sarp etmäge taýýar. Eger-de ruçkamy, depderimi, kompýuterimi elimden alsalar, munuň bilen meşgullanmak üçin pul tölemäge-de taýýardygymy arkaýyn hem ynamly aýdyp biljek.
Bir gezek ýol ugrunda Pikassonyň ýanyna bir zenan barypdyr-da, suratyny çekip bermegi haýyş edipdir. Ol bir zatlar çyrşaşdyryp, zenana uzadypdyr-da, şeýle diýipdir: «Bahym munuň bahasy million dollar bolar». Geňirgenen zenan: «Siz muňa bary-ýogy bir-iki minutjygyňyzy sarp etdiňiz ahbetin» diýip dillenipdir. Pikassonyň jogaby şeýle bolupdyr: «Şunuň ýaly surat çekmegi öwrenmek üçin men otuz ýylymy harçladym».
— siz işleýän ugruňyzda ökdelärsiňiz;
— size meşhurlyk hem şöhrat geler;
— baýlyk;
— dünýä derejesindäki ykrar edilme;
— siz taryha girip, öz yzyňyzy goýarsyňyz;
— özüňiziň ajaýyp nusgadaky eseriňizi döredersiňiz.
Işleýän ugruňyzy 10 müň sagat bilen synagdan geçiriň. Şu işe siz munça wagt sarp etmäge taýýarmy? Eger taýýar bolsaňyz, irinmän, bada-bat başlaň. Taýýar bolmasaňyz, öz göwün diýen ugruňyzy tapyň. Men 10 müň, 20 müň, 30 müň sagat hem aňsatlyk bilen ýazaryn. Sebäbi men ýazmagyň hatyrasyna ýazýaryn. Belli filmleriň birinde aýdylyşy ýaly, hereketiň hatyrasyna hereket ediň.
Göwnüňden turmaýan işe 10 müň sagat sarp etmek çetin, mümkin däl diýibem bolar. Emma eger göwün diýeniňiz bolsa welin, bu müddeti müşgilliksiz geçip bilersiňiz, bu hadysadan lezzet alarsyňyz.
Iň bir meşhur şahsyýetleriň terjimehallaryndan çen tutsaň, garyplygyň hem ýaşlygyň muňa päsgelçilik däldigine ynamym bar. Olar işden ýa-da mekdepden gelenlerinden soň, ençeme ýylyň dowamynda her agşam özleriniň halaýan işleri bilen meşgul bolupdyrlar. Bu olara dert-aladalardan we ýakymsyzlyklardan saplanmak üçin, ünsi sowmak üçin baýramçylyk, göwün galkyndyryjy halat ýaly bir ýagdaý bolupdyr. Şundan çen tutsaň, telewizoryňyzy hem internetiňizi öçürmekde many bardyr.
Terjime eden Orazmyrat MYRADOW.
BELLIK: Makala "Nesil" gazetinden alyndy.
11 ýaşly Anastasiýa Aşgabat 2017 oýunlarynyň howzunda üstünlik gazanmaga taýýarlanýar.
17-27-nji sentýabrda Aşgabat şäherinde geçiriljek Ýapyk binalarda we söweş sungaty boýunça V Aziýa  oýunlarynda gysga aralyga  ýüzmek görnüşine gatnaşýan toparyň 11 agzasynyň 3-siniň –11, 15 we 16 ýaşly ýüzüjilerdigi, Türkmenistanyň zenan ýüzüjileriniň geljege taýýarlygyny aýdyň görkezýär.
Bu üç ýüzüji Anastasiýa Morgenstern, Darýa Semýonowa we Eneş Begmyradowa bolup ähli ýaryşlar boýunça iň ýaş gatnaşyjylardyr. Olar ajaýyp Olimpiýa suw toplumynda ýurdumyzyň janköýerleriniň öňünde ýaryşmak bagtyna eýe boldular.
Okýabr aýynda 12 ýaşyny doldurjak Anastasiýa Aşgabat 2017 oýunlarynda iň ýaş türgen bolany üçin örän tolgunýar.
“Dogrusy, milli topara gatnaşmaga saýlanmagym meniň üçin garaşylmadyk ýagdaý boldy. Men örän tolgunýaryn we nähili şowly çykyş etmelidigi hakynda pikir edýärin. Emma Oýunlaryň meniň ýurdumda  geçirilýändigi özümi ruhubelent alyp barmagyma kömek eder. Tomaşaçylaryň arasynda ene-atamy we dogan-garyndaşlarymy görmeklik meni biraz rahatlandyrýar we ynam döredýär. Men ýaryşda bar yhlasym bilen çykyş ederin” diýip, ýaşajyk türgenimiz gürrüň berýär.
Atasynyň islegini berjaý etmek üçin sportuň suwda ýüzmek görnüşine gatnamazyndan öň,  tans sportuna gatnaşyp gören geljekki ýetginjek tolgunma duýgularyny ýeňjekdigine ynamlydygyny aýtdy.
“Tolgunýanlygyma garamazdan, meniň üçin jogapkärçiligiň uludygyna düşünýärin. Meniň maksadym türgenleşige ýeterlik wagt aýryp, üstünlik gazanjakdygyma ynamy artdyrmakdyr. Bu ýaryş meniň geljekdäki Oýunlara hem taýýarlygym bolar” diýip, suwda ýüzmegiň 50m we 100 m aralykdaky erkin ýüzüş görnüşi boýunça ýaryşjak Anastasiýa aýtdy.
Geçen ýyl Rio olimpiýa oýunlarynda 100 m aralyga brass görnüşde ýüzmekde gatnaşan 15 ýaşly Darýa ýaşlygyna garamazdan tejribesiniň bardygy duýlup dur. Özüne ullakan ynamy bolan bu ýetginjek Aşgabat 2017 oýunlarynda has-da ruhybelent çykyş etjekdigini  aýtdy.
“Ýaryşyň öz ýurdumda geçirilýänligi üçin men tolgunaryn öýtmeýärin. Çünki men dünýäniň iň uly sport çäresi bolan Rio olimpiadasyndaky ýaryşa gatnaşdym we biraz tejribe gazandym. Ol maňa tolgunmak, gorky ýaly duýgulary ýeňip geçmegi öwretdi. Dogrusy, men ýurdumyzda geçiriljek bu ýaryşda, dostlarymyň we maşgalamyň öňünde çykyş etmäge sabyrsyzlyk bilen garaşýaryn” diýip, suwda ýüzmegiň 50 m we 100 m aralygyndaky  brass we arkanlygyna ýüzmek görnüşlerinde çykyş etjek Darýa gürrüň berdi.
Onuň 11 ýaşly erkek dogany Denis hem bu sport bilen meşgullanýar. Doganlar geljekde suwda ýüzmek boýunça ussat türgenler bolup ýetişmegi arzuw edýärler.
2015-nji ýylda Singapur şäherinde geçirilen ýaşlaryň arasynda sportuň suwda ýüzmek görnüşi boýunça dünýä çempionatyna gatnaşan 16 ýaşly Eneş bolsa: “Meniň maksadym 100m we 200m aralygynda şahsy toplumlaýyn ýüzüş boýunça geçiriljek ýaryşda rekordy täzelemekdir.
Ýaşlaryň arasyndaky dünýä çempionatyna gatnaşanlygyma garamazdan, Aşgabat 2017 meniň üçin örän möhüm ýaryş bolup durýar” diýdi.
Sportuň suwda ýüzmek görnüşine alty ýaşynda başlan Eneşiň häzirki wagtda ýeke-täk maksady, ýaryşa ýokary derejede taýýarlanyp, dünýä döwletlerinden gatnaşýan türgenler bilen güýç synanyşmak.
“Olar ýaş, emma maksadaokgunly. Häzirki wagtda bular Türkmenistanda iň ökde zenan ýüzüjiler, öňümizdäki ýaryşda olar köp tejribe gazanarlar. Men zenan türgenlerimiziň Aşgabat 2017 oýunlarynda oňat netijeler görkezjeklerine ynanýaryn”.
Gysga aralyga ýüzmek ýaryşlary 22-25-nji sentýabrda Aşgabat Olimpiýa şäherjigindäki Olimpiýa suw toplumynda geçiriler.
119 ýaşly Ajapsoltan Hajyýewa dünýäniň iň uzak ýaşly adamy bolup bilermi?!
Birki aýlykda Ginnesiň Bütindünýä rekordlar kitabynyň «Dünýäniň iň uzak ýaşly ýaşaýjylary» ugry boýunça ýaponiýaly Kane Tanaka dünýäniň iň uly ýaşly adamy diýlip yglan edildi. Häzir ol 116 ýaşynda».
Uzak ýaşamagyň syry nämede? Megerem, bu sowal dünýäniň uzak ýaşly adamlaryna iň köp berilýän sowal bolsa gerek. Elbetde, şol bir sowalyň köp gaýtalanmagy onuň jogabynyň gyzyklylygy, köpleri gyzyklandyrýandygy bilen bagly. Berilýän jogaplar dürli-dürli bolsa-da, olarda käbir meňzeşlikler bar. Aýdyşlaryna görä, uzak ýaşamagyň esasy syry, sebäbi ykbal ýazgydyndan soň, asuda, parahat durmuşa, arassa howa şertlerine, tebigat gözelligine bagly. Şeýle maglumatlar bilen tanşanyňda, has oraşan bir hakykat seriňe dolýar: häzirki döwürde hormatly Prezidentimiziň tagallasy bilen raýatlarymyzyň bagtyýar durmuşda ýaşamagy üçin uly işler amal edilýär, arassa ekologiýa gurşawy döredilýär. Aslynda, türkmen topragy owadan tebigaty tüýs ynsan ömrüne ömür goşýan täsinlikleri özünde jemleýär. Netijede bolsa, ýurdumyzda ynsan saglygy hakda alada yzygiderli pugtalanýar, raýatlarymyzyň ýaş dowamlylygy barha uzaýar. Mysallary ýurdumyzyň ähli sebitlerinden-de tapmak kyn däl. 100 we ondan-da köp ýaşlylaryň onlarçasy eşretli döwrüň hözirini görüp, ýurdumyzyň gülläp-ösüşlerine şaýat bolýarlar. Biz häzir şeýle adamlaryň biri, ýüze sylynmaly ömrüň nusgasy bolan Ajapsoltan ene hakynda kelam agyz gürrüň etmek isleýäris.
Ajapsoltan Hajyýewa 1900-nji ýylda Mary welaýatynyň Mary etrabynyň Babasary geňeşliginde dogulýar. Mährem ene öz döwründe daýhançylyk edipdir, dokma dokap darak kakypdyr, öý işleri bilen meşgullanyp, mal-garalara seredipdir. Oba hojalyk işlerine gatnaşyp, obadaşlarynyň arasynda uly hormatdan peýdalanypdyr. Ýanýoldaşy Hajy aga ir gelen dert zerarly aradan çykypdyr. Uruş ýyllarynyň agyr günlerini gerdeninde çeken ene ýeke dikrary Atany hor-homsy durmuşda ýaşatmazlyk, il biri edip ýetişdirmek üçin hem eje, hem kaka ornunda durup zähmet çekipdir. Kynçylykly geçen günler öz rehnetini-de beripdir. Ata Hajyýew il içinde uly hormatdan peýdalanýan, döwletment ogul bolup ýetişýär. Ol ata-baba gelýän daýhançylyk ýoluny dowam etdirýär. Tüweleme, Ata aga häzir 85 ýaşynyň içinde bolsa-da, örän ýeňil gopýar. Ýanýoldaşy Täzegül eje bilen bagtly durmuşyň hözirini görüp, döwletli ojagyna söýe bolup, sag-gurgunlykda ýaşap ýörler.
Ajapsoltan ene 119 ýaşyndadygyna garamazdan, häzirem aýak üstünde. Ol melleginde ekin-dikin ýetişdirýän agtyk-çowluklaryna armaçy bolýar, maslahat berýär. Onuň ogly Ata agadyr gelni Täzegül ejeden ösüp-örňän 12 agtygy, 67 çowlugy, 30 ýuwlugy bar. Olaryň ählisi üýşen çagy kiçeňräk toýy ýadyňa salýar. Mähriban ene öz gürrüňlerinde uzak ýaşamagyna nesil dowamatynyň — agtyk-çowluklarynyň mähirli sözleriniň, şadyýan gülküleriniň täsir edýändigini aýdýar. Ykbalyndan razy Ajapsoltan enäniň dili elmydama alkyşly. Onuň: «Hudaýa şükürlerim bolsun, döwrümizdenem, döwlet Baştutanymyzdanam razy. Agzy aşa ýetdi halkymyzyň, her günümiz toý, Allam uzagyndan etsin. Hudaýym Döwlet Baştutanymyzyň ýaşyny uzak etsin, gözden-dilden gorasyn. Enelere goýýan hormatyna göwnüm galkynýar...» diýen alkyşly sözlerine gulak goýanyňda, Gahryman Arkadagymyzyň il-halkymyzyň bagtyýar durmuşynyň hatyrasyna durmuşa geçirýän beýik işleriniň ähmiýetine has anyk-äşgär göz ýetirip bolýar. Ine, Ajapsoltan enäniň gysgaça terjimehaly şundan ybarat. Emma onuň ömür menzili hakdaky gürrüňi näçe uzaltsaň-uzaldybermeli.
Gürrüňimiziň hörpüniň uzak ýaşlylar hakyndalygy üçin resmi internet maglumatlarynyň käbirine ýüzlenmegi-de dogry hasapladyk: Birki aýlykda Ginnesiň Bütindünýä rekordlar kitabynyň redaksiýasy ýene-de bir täzeligi dünýä buşlady. Kompaniýanyň resmi internet saýtynda (www.guinnessworldrecords.com) ýer ýüzüni gurşan bu täzelik şeýle teswirlendi: «Ginnesiň Bütindünýä rekordlar kitabynyň «Dünýäniň iň uzak ýaşly ýaşaýjylary» ugry boýunça 2019-njy ýylda ýaponiýaly Kane Tanaka dünýäniň iň uly ýaşly adamy diýlip yglan edildi. Häzir ol 116 ýaşynda. Tanaka 1903-nji ýylyň 2-nji ýanwarynda eneden doglupdyr. 1922-nji ýylda durmuşa çykyp, 4 çagany ösdürip ýetişdirýär we ýene-de bir çagany ogullyga alýar. Ol bütin ömrüni adamsy bilen uruşdanam öň açan, şalydan bişirilýän «moti» kiçi çöreklerini satýan dükanynda işläp geçiripdir. Tanaka 1970-nji ýylda pensiýa çykypdyr. 2005-nji ýyldan bäri bolsa garrylar öýünde ýaşaýar. Ol ir turýar, sportuň stoluň üstünde oýnalýan tennis görnüşini oýnamagy, ondan başga-da, süýji tagamly iýmitleri gowy görýär. Mundan ozalky dünýäniň iň garry ýaşaýjysy derejesi başga bir ýaponiýala — Tiýo Miýako degişlidi. Ol geçen ýylyň iýul aýynda 117 ýaşynda aradan çykdy».
Şeýle maglumatlary okanyňdan soňra, şu hili netije çykarmak mümkin: Häzirki wagtda Ýaponiýa dünýä boýunça iň uzak ýaşly adamlaryň ýaşaýan ýurdy hökmünde bilinýär. Muňa doly esas hem bar. Ginnesiň rekordlar kitabynyň uzak ýaşly ýaşaýjylara degişli ugry boýunça rekord goýujylaryň aglabasy ýaponiýalylar. Bilermenler ýurduň howa şertleriniň ynsan saglygyna oňaýly täsir edýändigini tekrarlaýarlar. Häzirki wagtda hem bu ýurtda 100 ýaşdan geçen adamlaryň onlarçasy resmi taýdan hasaba alnypdyr. Dünýäniň uzak ýaşly ýaşaýjylary, şeýle-de, dünýäniň iň uzak ýaşly zenanlary barada «Wikipediýa» erkin internet ensiklopediýasynyň soňky maglumatlary hem häzirki wagtda dünýäde ýaşap ýören adamlaryň iň uzak ýaşlylarynyň ýaponiýalydygyny, olaryň öňbaşçysynyň bolsa 116 ýaşly Kane Tanakadygyny tassyklaýar.
Şeýle maglumatlar bilen ýakyndan tanşanyňda we olary öwreneniňde, häzirki wagtda 119 ýaşly ene Ajapsoltan Hajyýewanyň dünýäniň iň uzak ýaşly adamydygy hakdaky pikiri öňe sürmäge esas bolýar. Bu pikir arkaly biz haýsydyr bir resmi maglumaty inkär etmek ýa-da bilermenleriň pikirine garşy gitmek däl-de, ýurdumyzda şeýle bagtly ykbally raýatlaryň bardygyny, olaryň sanynyň bolsa yzygiderli köpelýändigini nygtamak isleýäris. Çünki Gahryman Arkadagymyzyň durmuşa geçirýän döwletli işleri, ýurdumyzda ynsan saglygyny goramak babatdaky tagallalary raýatlarymyzyň kalbyna buýsanç berýär, ömrüne ömür goşýar. Bu bolsa ilatymyzyň ýaş dowamlylygynyň uzalmagyna öz oňyn täsirini ýetirýär. Halkymyzyň arassa azyk önümleri bilen üpjün edilmegi, ynsan saglygyna peýdaly sergin howany üpjün edýän amatly ekologiýa gurşawynyň döredilmegi, her günümiziň toý-baýrama ulaşmagy... — ine, bularyň ählisi döwrümiziň äşgär hakykaty. Ynsan saglygynyň berkliginiň, uzak-uzak ýyllar ömür sürmegiň esasy sebäpleriniň şulara baglydygyny bolsa, degişli hünärmenler belleýärler.
Esasy söhbedimize dolanyp, sözümizi asyrlaryň şaýady Ajapsoltan enäniň ýürege ýakyn şu sözleri bilen jemlemek isleýäris: «Döwrümiz bagtyýar, Baýdagymyz asmanymyzda asuda parlaýar, Arkadag Ogul «Halkym!» diýýär. Halkymyzyň dili alkyşly. Durmuşymyz bolelinlik. Onsoň, neneň uzak ýaşamajak, nädip şu bagtly ýaşlara ýetmejek».
13 ýyllap garaşylan gün.
Bu iki Şewçenkony, BIR MILLETE BOLAN UMMASYZ SÖÝGI aýrylmaz baglap dur diýesim gelýär. Eýsem, diňe öz halky däl, beýleki halklaryňam söýgüsini gazanan şahsyýetler üçin mundan berk baglanşyk bolup bilermi näme?! Bu duýgy diňe Dnepriň suwuny içenlerde däl, islendik milletde hem bar duýgy. Tutuş millet bolup bir bagta şärik bolmaklyk, içiňdäki milli ruhuň tolkun atmasyndan nyşan. Bizde hem şeýle. Özüniň «Rubini» bilen «Barselonany» utup başaran Gurban Berdiýew, «Nasafyň» düzümünde ýeke gezek hem ýeňilmezden AFK nyň kubogyny başy üste belent galdyran Artur Geworkýan, Çehiýada üstünlikli çykyş edýän Ruslan Mingazow dagylar islendik türkmen janköýeri üçin ullakan buýsanç. Onda-da nähili! Bu bir adaty «futbola gyzykmakdan» daşgary öz ildeşiň bagtyna şärik bolmak bagty. Bularyň hemmesi biziň içimizden geçýän ortalyk bir ruh esasynda zynjyr ýaly sepleşip gidýär. Bir söz bilen aýdanyňda, inkär edip bolmajak söýgi−millete bolan söýgi. Ol bir-de saňa agram berer, bir-de ol esasynda ýalkanarsyň. Ýöne, hut şol milli ruh esasynda millet hökmünde ýaşalýar. Ýa-da şol duýgulary kemän millet ownap, ýitmek bilen bolýar. Futbolda ýurduň üçin oýnamak, milli ýygyndy agzasyna aýlanmak bu topardaky oýnuňdan düýbünden başga zat. Meselem , Palo Rossi we Raul Gonsales. Ikisi hem beýik futbolçylar, dogrumy? Raul on ýyllap «Real» ýaly toparyň esasy oýunçysy bolan. Rossi bolsa Italiýa milli ýygyndysy bilen mundialda ýeňiş gazanan, emma oýunlary uzak wagt ýokary derejede dowam etmedik «A-Seriýanyň» gözeilgiç futbolçysydy. «Bularyň oýnan wagtlary deň däl?» diýip, deňeşdirmäme garşy çykmagyňyz  ahmal. Ýok, meniň hüjümçileri deňeşdirmek niýetim ýok, men başga, has möhüm zady deňeşdirjek. Ýene ýigrimi ýyldan soň şu iki futbolça nazar aýlasak, haýsysy lowurdap göze iler. Elbetde Raul Madridiň gahrymany, emma has içgin seretsek, ullakan Italiýa we 1982-nji ýylky mundial hem-de Rossi göz öňümizde janlanar. Näme üçin?!.. Sebäbi Palo Rossiň gazanan üstinligi milli ýygyndy bilen baglydy...
«Ýuwe», men saňa 1997-nji ýyldan bäri saňa janköýerlik edýän. Iň kyn günleriňde hem janköýerlik etdim. Senden ýüz döndermedim. Emma sen meniň ynamymy iň möhüm pursatlarda-da ýele sowurdyň ýördüň. ÝÇL finallarynda millionlap janköýerleň yhlasyna hormat goýmadyň. Sen bizi aldadyň! Kubogyň edil alkymyna gelenimizde utulmagy endik edindiň. Ilki mekdepde meniň üstümden gülýärdiler. Soň inistitutda, soň iş ýerimde. Olar özleriniň «Barsasy» we «Realy», «Mançester Ýunaýtedi» we «Bawariýasy» bilen «herrigulak» kubogy alanlygyny zol-zol gaýtalap meniň içimi-bagrymy ýakdylar. Sen welin, bir gezek bolsa-da saňa janyny köýdürýän janköýerleriň umydyna hormat goýmadyň. Men sen sebäpli kän uýaldym, aşak bakdym. Bu gün bolsa senden ýüz öwürdim, hoş gal, eý bibaýrak topar!» Dogrusy, haty okap gaty tolgundym. Ol mamla . Janköýer klubdan ýüz öwrüp biler, «Ýaryndan aýrylan ýedi ýyl aglar» diýen ýaly, belli bir möhletden soň hemmesi unudylybam gidiler . Emma milli ýygyndydan?!.. Ol mümkin däl zat! Mukaddes ýaşyl Tugy öpüp, elini ýüreginiň üstüne goýup, Döwlet senamyzyň owazy astynda oýna başlan ýigitlerden hiç wagtam ýüz öwrüp bolmaýar. Biz bir ýylyň içinde «Rostowa» bolan yhlasymyzy başybitin «Rubina» ýüzugra çalşyp bilýäs. Ýöne milli ýygyndy, bu bir başga. Isle ol, Täjigistandan utulyp gelsin, hala öýde Bahreýnden ýeňilsin. Biz diňe gynanýas, jowranýas. Ýöne el salgap gidilenok, çünki irmezek söýgi bi. Ana, hemme gepem şonda. Dogduk ýurdunyň  lybasynda meýdana düşjek ýigitlerimiz şony bir munut hem unutmaly däl. Ol lybas−mukaddes lybas. Ol lybas şeýle bir gudratly welin, hatda Totti ýaly futbolçysy bar bolan Italiýada Roberto Bajony aýratynlap asmana galdyryp bilýän lybas. Tottiniň janköýerleri meni bagyşlasyn welin, ol barybir Roberto Bajio bolup bilmeýär. Hawa, Rimde ony gahryman ederler. Ol muňa doly mynasyp. Oňa «Imperator» diýiň, ylalaşýan. Emma gürrüň ullakan Italiýa hakda giden wagty, olaryň milli ýygyndysyna sadyk galan adamy uly sahna çykarmak gerek. Halk şonuň üçinem bu iki ynsandan Bajony has eziz görýär. Edil şu lybasy on-on bäş minut geýmek üçin «Angilýa döwletindenem abraýly» diýlip ykrar edilen Dawid Bekhem ençeme gezek Amerikadan Dumanly albiona ýörite uçupdy. Şoňa görä netije-de gazandy. Hiç halk hiç wagt hiç ýerde ol lybasyň eýelerine biparh garamaýar. Häzir jenap Hojageldiýew we onuň ýigitleriniň boýnunda hem şeýle jogapkärçilikli ýük bar. Biziň mukaddes ýaşyl Tugumyzyň nädereje belentde pasyrdajagy hem şo lybasyň eýelerine bagly ahyry. Hut şonuň üçinem, milli ýygyndymyz milletimiz bilen aýyrmaz söýgi esasynda baglanan. Söýginiň iň bir ezýetli ýerem, lezzetli ýerem ony terk edip bolmaýanlygynda-da, gardaş!
13-nji oktýabrdaky duşuşyklardan soň «D» toparçadaky umumy ýagdaýa gysgaça syn.
Ilkinji nobatda bellenilmeli ýagdaý, futbol boýunça dünýä we Aziýa çempionatynyň saýlama tapgyrynyň 13-nji oktýabrdaky duşuşyklarynyň Türkmenistanyň milli ýygyndysynyň çykyş edýän toparçasynda — «D» toparçada ýygyndylaryň ýerleşiş tertibini üýtgdendigidir. Biz bu duşuşyklary toparçanyň ikinji aýlawy diýip hem atlandyryp bileris. Çünki şol gün ähli milli ýygyndylar biri-biri bilen ikinji gezek duşuşdylar.
Ildeşlerimiziň Guamyň, Omanyň bolsa Hindistanyň milli ýygyndysyny  ýeňen tapgyrynda eýranly futbolçylar dynç aldy. Şeýlelikde, Oman toparçada birinji orna geçdi. Möhüm ýeňiş ildeşlerimiziň bolsa toparçada üçünji orna çykmagyna mümkinçilik berdi.
— Guamyň hem-de Türkmenistanyň milli ýygyndylarynyň  diňe utuklary däl-de, beýleki görkezijilerinde hem meňzeşlikler bar. Iki ýygyndy hem bassyr iki oýunda ýeňiş gazanyp gördi. Şol ýeňişleriň ikisi hem milli ýygyndylaryň öz meýdançasynda gazanyldy. Iki topar hem Hindistany şol bir hasap bilen — 2:1 hasabynda ýeňdi. Olaryň özara duşuşyklary bolsa ýer eýeleriniň peýdasyna 1:0 hasabynda tamamlandy.
— Guamyň hem Türkmenistanyň milli ýygyndylarynyň görkezijileriniň arasynda käbir tapawutlar hem bar. Ilkinji nobatda, pökgi gatnaşyklary tapawutly. Ildeşlerimiz garşydaş derwezlere 5 gol geçirip, öz derwezesine 6 pökgi goýbertdiler. Guamyň milli ýygyndysy bolsa garşydaş derwezelere 3 pökgi geçirdi. Olaryň öz derwezesine goýberden gollarynyň sany bolsa 8-e çykdy. Şu artykmaçlyk hem Türkmenistanyň milli ýygyndysynyň toparçada 3-nji orna çykmagyny üpjün etdi.
— Milli ýygyndymyzyň Guam bilen geçiren duşuşyklarynyň ikisinde-de, netijä garamazdan, gollary türkmen futbolçylary geçirdiler.
— Guamyň milli ýygyndysy soňky üç oýunda ýekeje gol hem geçirip görmedik ýeke-täk ýygyndydyr.
— Häzirlikçe Omanyň dünýä Kubogynyň üçünji tapgyryna we Aziýa çempionatyna göni çykmaga hukugy bar.
— Geçen tapgyrda dynç alan we häzirlikçe toparçada ikinji orna düşen Eýranyň milli ýygyndysynyň edil häzirki görkezijileri olara dünýä Kubogynyň üçünji tapgyryna we Aziýa çempionatyna göni çykmaga mmükinçilik berenok. Çünki toparçalarda ikinji orny eýelän 8 milli ýygyndynyň diňe dördüsi bu hukukdan peýdalanýar. Eýranyň milli ýygyndysy bolsa ikinji orny eýeleýän ýyygndylaryň arasynda häzirlikçe 5-nji orunda. Bu bolsa goňşularymyza diňe Aziýa birinjiliigniň üçünji tapgyryna göni çykmak üçin ýeterlik bolup biler.
— Ýokarda-da aýdyşymyz ýaly, ildeşlerimiz üçünji orna geçdiler. Diýmek, olar şu ornuny saklap bilseler, Aziýa çempionatynyň üçünji saýlama tapgyryna göni çykmaga mümkinçilik gazanyp bilerler.
— Toparçada dördünji orna geçen Guamyň milli ýygydysy ähli «dördünjilikleriň» içinde iň gowy netijäni görkezýär. Bu bolsa geçen duşuşykdaky garşydaşlarymyza Aziýa çempionatynyň üçünji saýlama tapgyryna çykmak üçin ýeterlikdir.
— Yzda galan 5 tapgyryň duşuşygyndan soňra entek ýekeje utuk toplap bilmedik Hindistanyň milli ýygyndysynyň dünýä çempionatynyň indiki tapgyryna çykmak üçin hiç hili mümkinçiligi ýok. Olara Aziýa Kubogynyň üçünji saýlama tapgyry hem uzak görünýär. Ýöne her zat bolup biler. Entek öňde 3 oýun bar ahyryn!
— 13-nji oktýabrdaky duşuşyklardan soň Hindistanyň milli ýygyndysynyň kapitany Sunil Çetri bilen eýranly türkmen Serdar Azmun entek hem toparçanyň iň köp gol geçiren futbolçylary.
— Türkmenistan — Guam duşuşygynda milli ýygyndymyzyň «Messisi» Guwanç Abylow bassyr ikinji gezek tapawutlandy. Ol iki goluny hem duşuşyklaryň birinji ýarymynda geçirdi we iki duşuşykda-da ilkinji bolup tapawutlandy. Iki goluny hem Aşgabatda oýnalan duşuşyklarda geçirdi.
— Milli ýygyndymyzyň baş tälimçisi bassyr ikinji gezek angliýaly kärdeşlerinden üstün çykdy.
— Milli ýygyndymyzyň merkezi hüjümçisi Süleýman Muhadow ýygyndynyň hatarynda geçiren duşuşyklaryny tegelekledi. Guam bilen geçirilen duşuşygyň S.Muhadowyň milli ýygyndydaky 10-njy oýnudyr.
— Milli ýygyndymyzyň häzirki düzüminiň iň tejribeli futbolçysy Bagtyýar Hojaahmedow Guam bilen bolan duşuşykda öz karýerasynda 31-nji gezek milli ýygyndymyzyň köýnekçesini geýdi.
— Guam bilen geçirilen duşuşykda milli ýygyndymyzyň düzüminde 21-nji gezek ýaşyl meýdana çykan Guwanç Abylow 4-nji goluny geçirdi.
15-nji TAPGYRYŇ DUŞUŞYKLARYNDAN SOŇ GYZYKLY HASAPLAMALAR.
Ýer eýeleri üstün: Tapgyrda geçirilen 5 duşuşygyň 3-sinde ýer eýeleri, 2-sinde myhman toparlar ýeňiş gazandy.
4 futbolçy 10-a ýetdi: Tapgyrda Berdi Şamyradowyň («Aşgabat») iki gezek tapawutlanmagy bilen şu möwsümde 10 we ondan kän gol geçiren futbolçylaryň sany 4-e çykdy.
90-njy minudyň tapgyry: Tapgyrda iki duşuşygyň ykbaly 90-njy minutdan soň belli boldy. 90-njy minutdan soň derwezelere jemi 4 pökgi girdi.
4 futbolçy «goşalady»: Tapgyrda 4 futbolçy (Berdi Şamyradow, Ruslan Kurbanow (ikisi hem «Aşgabatdan»), Ahmet Ataýew («Altyn asyrdan»), Altymyrat Annadurdyýew («Ahaldan») iki gezek tapawutlanmagy başardy. Şeýle ýagdaýa şu çempionatda ilkinji gezek gabat gelinýär.
Sahy tapgyr: Şeýle diýmäge esas bar, çünki tapgyrda geçirilen 5 duşuşykda derwezelere jemi 18 pökgi geçirildi. Şeýlelikde 15-nji tapgyr 4-nji tapgyr bilen birlikde Iň köp gol geçirilen tapgyrlaryň  sanawynda 2-nji orny eýeleýär. Şu ýylky möwsümde iň köp golly tapgyr bolsa 9-njy tapgyrdyr (20 gol).
Hemmeler 10-a ýetdi: «Altyn asyryň» şu tapgyrda derwezesine bi pökgi geçirtmegi bilen şu möwsümde 10-dan az gol geçirden topar galmady.
Ahmet Atayew (1-1).
Balkanyň syry çözüldi: Şu möwsümde öz meýdanynda ýekeje gezek hem ýeňilmedik «Balkanyň» bu syryny ahyrsoňy çempionatyň lideri çözmegi başardy.
Ýeňiş üçin 10 minut ýeterlik: Duşuşygyň tä 85-nji minudyna çenli 1-0 hasabynda ýeňlip barýan «aragatnaşykçylar» soňky 10 minutda 3 gol geçirip, munuň şeýledigini subut etdiler.
Öňdebaryjy has öňde: Bu ýeňişden soň ýaryş sanawymyzyň öňdebaryjysy iň ýakyn bäsdeşinden 7 utuk öňe saýlandy.
Ikinji ýarymyň bereketi: Duşuşykda birinji ýarym «ümsümik» bilen geçdi. Ikinji ýarymda welin janköýerler derwezelere giren 4 goluň şaýady boldular.
Iň netijeli hüjümçiler «dymdy»: Iň netijeli hüjümçileriň sanawynyň başyny çekip gelýän Myrat Ýagşyýew bilen Süleýman Muhadowyň ikisinde-de duşuşykda tapawutlanmak başartmady.
666-njy gezek meýdanda: Bu owadan san «Balkana» degişli. Çünki şowsuz hem bolsa bu duşuşyk ýer eýeleriniň Ýokary ligadaky 666-njy duşuşygydy.
210-njy duşuşyk üstünlik getirdi: Ýeňişli geçen bu duşuşyk «aragatnaşykçylaryň» Ýokary ligadaky 210-njy duşuşygy boldy.
250-nji gol: «Altyn asyr» şu duşuşykda derwezesine milli ýaryşlardaky 250-nji goly geçirtdi.
Ilkinji 40-lykçy: Duşuşykda Amir Gurbanynyň salan ýeketäk goly bilen «nebitçiler» şu möwsümde 40 gola ýeten ilkinji topar boldy.
Bu bolsa ilkinji 15-likçi: Selim Nurmyradowyň «Altyn asyryň» ýeňşini kemsiz berkiden goly bilen «aragatnaşykçylar» şu möwsümde myhmançylykda 15 gol geçirip bilen ilkinji topar boldy.
Ýeňilmezlik dowam edýär: Şeýlelikde, «Altyn asyr» ýene-de myhmançylykda ýene-de ýeňilmedi. Ýatladýarys, «Altyn asyr» myhmançylykda geçiren duşuşyklarynda entek ýeke gezek hem ýeňlenok.
Yzly-yzyna 4-nji gezek: Şu duşuşykda «Altyn asyr» bassyr 4-nji ýeňşini gazandy.
«Altyn asyr» ? — ? «Balkan»: Iki aýlawyň netijesinde «Altyn asyr» 5 — 2 «Balkan».
Bassyr ikinji ýeňiş: Şoňky tapgyrlarda şowly çykyş edýän «Aşgabat» bassyr ikinji ýeňşini gazandy.
Bir möwsümde 3-nji gezek: «Aşgabadyň» tejribeli hüjümçisi Berdi Şamyradow 10 tapgyrdan soň ýene-de bir duşuşykda 2 gol geçirdi. Tejribeli hüjümçi umumylykda bolsa şu möwsümde 3 gezek dubl etdi.
Ilkinji gol: Begenç Ýazberdiýewiň «Energetigi» umytlandyran goly futbolçynyň şu möwsümdäki ilkinji goludyr.
444: Tapgyrda emele gelen ýene bir owadan san. Üç sany 4-lükden düzülen bu san «Aşgabadyň» ýokary ligada geçiren gollarynyň sany. Ruslan Kurbanow duşuşykdaky ajaýyp dubly bilen toparyň 444-nji goluny öz adyna ýazdyrdy. Ýeri gelende aýtsak, «Aşgabadyň» milli ýaryşlarda geçiren goly 470-e çykdy.
Şamyradowdan «Energetige» 3 gol: Berdi Şamyradow «Energetik» bilen bolan iki duşuşykda-da tapawutlandy. «Aşgabadyň» «energetikçileriň» derwezesine girizen 6 golunyň deň ýarysy tejribeli hüjümçä degişlidir.
«Aşgabat» ? — ? «Energetik»: Iki aýlawyň netijesinde «Aşgabat» 6 — 2 «Energetik».
Ilkinji minutlar: Şu möwsümde HTTU-a oýuna girişmek kyn düşýäne meňzeýär. Topar bu tapgyrda-da duşuşygyň ilkinji minutlarynda derwezesinden pökgi geçirtdi.
Ählisiniň başyny başlady: «Ahalyň» HTTU-nyň derwezesinden geçiren 3 golunyň ikinjisini öz adyna ýazdyran Begli Meredow şu möwsümde ilkinji gezek gol geçirdi.
333-njy duşuşyk: Şowsuz hem bolsa bu duşuşyk HTTU-nyň Ýokary ligadaky 333-nji duşuşygydy.
Utulyşlardan halas däl: Şu tapgyrda HTTU öz meýdanynda 4-nji gezek ýeňildi. Bu bolsa şu möwsümdäki iň uly şowsuzlyklaryň biri. HTTU-dan köp diňe «Daşoguz» öz meýdanynda 6 gezek ýeňlen topardyr.
Nurýagdy Muhammedow «Ahala» gol salýar: Tejribeli hüjümçi şu möwsümde  «Ahal» bilen bolan 2 duşuşykda hem tapawutlandy.
HTTU ? — ? «Ahal»: Iki aýlawyň netijesinde HTTU 3 — 3 «Ahal».
Ilkinji ýeňiş: Şeýlelikde, ýurdumyzyň demirgazyk welaýatyna wekilçilik edýän topar şu möwsümde ilkinji ýeňşini gazandy.
Milli ýygyndynyň «göreldesi»: Mundan birnäçe gün Daşoguz şäherindäki stadionda milli ýygyndymyz Eýranyň ýygyndysyny kabul edip, güýçli garşydaşa mynasyp garşylyk görkezip bilipdi. Ýerli topar hem şol duşuşykdan ruhlanana meňzeýär. Olar şu tapgyrda şol stadionda ilkinji ýeňşini gazandylar.
Hem ýeňiş, hem ilkinji ädim: «Daşoguza» ýeňiş gollaryny getiren Elzar Kurbanow bilen Bahram Aýmämmedow şu möwsümdäki ikinji gollaryny geçirdiler.
Ýeňdi, ýöne...: Duşuşyk «Daşoguzyň» peýdasyna tamamlanan hem bolsa «Hazynanyň» we milli ýygyndymyzyň tejribeli ýarym goragçysy Guwanç Abylowyň ýer eýeleriniň derwezesine 92-nji minutda geçiren goly «Daşoguzyň» derwezewanlarynyň şu möwsümde geçirden 50-nji goly boldy. Bu «üstünlige» entek başga hiç bir topar ýetenok.
Üçden soň däl, ýediden soň puç ekeni: «Daşoguz» 7 tapgyr dowam eden yzygiderli utulyşdan soň ahyry ýeňdi.
«Daşoguz» ? — ? «Hazyna»: Iki aýlawyň netijesinde «Daşoguz» 2 — 5 «Hazyna».
Täze tälimçiniň aýagy düşdi: Ýakynda «Merw» futbol toparynyň baş tälimçiligine bellenen türkmen futbolynyň ýatdan çykmajak oýunçysy Rahman Baýlyýew toparyň başynda geçiren iki duşuşygynda 4 utuk gazandy.
«Merw» 8-likleriň topary: Geliň sanalyň! Toýly Goçnazarow 88-nji minutda hasaby açdy. Iki 8-lik boldumy? Toýlynyň bu goly toparyň Ýokary ligadaky 988-nji goly boldy. Al, saňa ýene iki 8-lik. Toparyň Ýokary ligada öz derwezesine geçirden goly bolsa 888. Indi özüniňiz hasaplap görüň, ýekeje toparda näçe 8-lik bar.
Ilkinji gezek: «Şagadam» şu möwsümde Mary welaýatyna wekilçilik edýän toparlardan ilkinji gezek ýeňildi.
«Merw» ? — ? «Şagadam»: Iki aýlawyň netijesinde «Merw» 1 – 2 «Şagadam».
Tapgyryň esasy duşuşyklarynyň biri bolan HTTU — «Ahal» duşuşygyndan taýýarlan fotoreportažymyzy synlamagy ýatdan çykarmaň!
16-njy tapgyryň duşuşyklary: sanlar, çaklmalar.
«Hazyna» bilen «Merwiň» arasynda geçjek duşuşyk, megerem, tapgyryň iň esasy duşuşygy däldir, ýöne bu oýnuň netijesi toparlaryň ikisine-de täsir eder. Çünki şu dyşuşykda gazanyljak ýeňiş bilen «Hazynanyň» «Merw» bilen arany 1 utuga çenli ýygryp, ýaryş tertibinde-de 7-nji basgançaga geçmegine mümkinçilik bar. Ýöne munuň üçin HTTU-nyň «Şagadam» bilen myhmançylykda geçirjek duşuşygynda ýeňilmegi şertdir. Eger, 7-nji tapgyrdaky ýaly ýene «Merw» ýeňiş gazansa, onda topar 6-njy orundaky ýerini has-da berkider. Duşuşygyň deňlik bilen tamamlanjak netijesi bolsa iki toparyň hem ýaryş tertibindäki ornuna täsir etmez.
Belki «Hazyna» Ýokary liga ilkinji gezek gatnaşýandyr, ýöne toparyň «Merwe» mynasyp garşylyk görkezip bilmäge mümkinçiligi bar. Başga bir gyzykly maglumat bolsa toparlaryň ikisi hem öz meýdanynda soňky geçiren duşuşygynda «Şagadamy» 1 gol tapawut bilen ýeňdiler.
«Merw» şu tapgyrda milli ýaryşlardaky 760-njy duşuşygyna çykar, ýeňiş gazanaýsa welin, bu toparyň milli ýaryşlardaky 340-njy ýeňşi bolar. Duşuşykda «Hazyna» diňe ýeňmek däl, eýsem, ýekeje gol geçirip bilmek hem kiçijik-de bolsa üstünlik getirip biler. Çünki şu duşuşykda geçirjek ýekeje goly bilen «ykdysatçylar» şu möwsümde 20 we ondan hem kän gol geçiren 6-njy topar bolar.
Toparlaryň arasynda birinji aýlawda (7-nji tapgyr) Baýramalyda bolan duşuşykda «Merw» Söhbet Allanurowyň we Jemşit Orazmuhammedowyň gollary bilen 2:1 hasabynda ýeňiş gazandy.
Bu ýyl hem çempionlyk üçin ynamly ädimler bilen öňe barýan «Altyn asyr» paýtagtymyzyň adybir toparyny kabul eder. Başgaça aýtsak, tapgyryň iň esasy duşuşyklary Altyn asyr ýeňse arany has açmaga mümkinçilik bar, sebäbi balkanada agyr oýun garaşýar.
Aşgabat ýeňse, balkan ýeňläýen halatynda ikinji orna geçmäge mümkinçilik alyp biler. Duşuşygyň deňlik bilen tamamlanmagy toparlaryň ýaryş tertipnamasyndaky ornuny üýtgedenok.
Eger-de şu duşuşykda ýeňiş gazansa, onda bu ýeňiş «Altyn asyryň» Ýokary ligadaky 110-njy ýeňşi bolar. Üstesine-de bu ýeňiş ýer eýeleriniň üst-üstüne gazanan 5-nji ýeňşi bolar. «Aşgabadyň» hem ýeňişli tapgyry dowam edýär. Eger bu duşuşykda myhmanlar ýeňiş gazansa, bu olaryň bassyr üçünji ýeňşi bolar.
Göreliň! Soňky tapgyrlarda şowly çykyş edýän toparlaryň özara duşuşygynda ýeňiji kim bolarka? Tejribeli hüjümçi Berdi Şamyradow geçen möwsümdäki toparynda ilkinji gezek myhmançylykda bolýar. Ol bu duşuşykda tapawutlanyp bilermikä?
«Altyn asyr» bilen «Aşgabadyň» arasynda 1-nji aýlawda bolan duşuşyk 1:0 hasabynda «aragatnaşykçylaryň» peýdasyna tamamlandy. Duşuşykdaky ýeketäk goly Süleýman Muhadow öz adyna ýazdyrdy.
Çempion bolan ýyllarynda-da HTTU-a «Şagadamy» myhmançylykda ýeňmek kyn düşýärdi. Köplenç, ýeňilip gelýärdi. Wagt geçdi. «Şagadam-a» güýçlendi, HTTU bolsa orta gürpdäki toparlaryň birine öwrüldi. Şonuň üçin hem bu duşuşykda artykmaçlyk «Şagadamyň» ýanynda ýaly görünýär. Eger şeýle bolsa, bu duşuykda gazanjak ýeňşi bilen «Şagadamyň» 4-nji orna geçmäge mümkinçiligi bar. Ýöne bu «Ahal» bilen «Balkanyň» haýsynyň ýeňjekdigine bagly. «Şagadam» häzir «Ahaldan» 1 utuk yzda barýar. Duşuşykda HTTU-nyň ýeňşi nämäni berip biler? HTTU «Merwe» ýakynlaşyp biler. Ýöne munuň üçin «Hazynanyň» hem «gaýrat etmegi» gerek. Duşuşygyň deňlik bilen tamamlanmagy, belki, «Şagadama» zyýanyny ýetirip bilmez, ýöne HTTU üçin zyýanly. Gowy oýnap, ýeňiş gazansa, «Hazyna» HTTU-nyň eýeleýän ornuny — 7-nji orny öz eline geçirer.  ýeňse 4-nji orna geçmäge mümkinçilik bar. Ahal geçen oýundada balkandan ýeňlipdi.
Şu duşuşyk «Şagadamyň» Ýokary ligadaky 640-njy duşuşygydyr.
Göreliň! Kim ýeňerkä? Garşydaşlaryň ikisi hem iki tapgyr bäri şowsuz çykyş edip gelýär. Belki bu tapgyrda birinden-biri ýeňiş bilen didarlaşar.
«Şagadam» bilen HTTU-nyň arasynda 1-nji aýlawda bolan duşuşyk 2:1 hasabynda «Şagadamyň» peýdasyna tamamlandy.
Hemmämiziň, «Balkanyň» «Ahaly» uly hasap bilen ýeňşine hol günjükdi. Bu gün bolsa «Ahal» «Balkany» kabul edýär. Gürrüňsiz, ýene gyzykly duşuşyk bolar. Eger ýer eýeleri ýeňiş gazansa, onda «Balkan» bilen utuk sanyny deňläp biler. Ýöne «Ahalyň» üçünji orna geçmegi üçin bolsa «Aşgabadyň» «Altyn asyrdan» ýeňilmegi gerek. Ýene-de «nebitçiler» ýeňse, onda olar ikinji ornuny has-da berkider. Duşuşyk deňlik bilen tamamlansa, «Ahal» öňki eýeleýän ornuny hem «Şagadama» gidirip biler.
Belki öz meýdanynda gowy çykyş edýändir, ýöne «Balkana» myhmançylykdaky oýunlarynda üstünlik gazanmak kyn. Hatda «Ahalam», «Balkanam» myhmançylykda Ýokary liganyň täze agzasy «Energetik» bilen deňe-deň oýnapdylar.
«Ahal» bilen «Balkanyň» arasynda birinji aýlawda bolan duşuşykda «nebitçiler» Serdaraly Ataýewiň, Begenç Annagurbanowyň, Myrat Ýagşyýewiň, Amir Gurbanynyň gollary bilen 4:1 hasabynda ýeňipdiler. «Ahalyň» ýeketäk jogap pökgüsini Mihail Titow geçiripdi.
Ýaryş tertipnamasyny jemleýji toparlaryň duşuşygynda ýeňiş he, ýeňliş hem toparlaryň eýeleýän ornuna täsir etmez. Şeýle-de bolsa bu duşuşyk olaryň haýsynyň rüstemdigini anyklamaga ýardam eder.
«Energetik» myhmançylykda şowsuz çykyş etse-de, öz meýdanynda aňsat ýeňilmeýän toparlaryň biri. Geçen tapgyrda «Daşoguz» hem «Hazynany» ýeňip ruhlandy. Indi «Energetik» bilen «Daşoguzyň» her haýsynda bir ýeňiş bar. Ikisi hem öz meýdanynda ýeňdi.
Eger «Daşoguz» geçen tapgyrdaky oýnuny ýitirmän, üstünlik gazanaýsa, onda bu toparyň milli ýaryşlardaky 180-nji ýeňşi bolar. Eger duşuşykda «Enerhetik» garşydaş derwezä ýekeje gol geçirip biler şu möwsümde 10 we ondan kän gol geçiren 8-nji topar bolar.
Ýatladýarys toparlaryň arasynda 1-nji aýlawda geçen duşuşyk 1:1 hasabyndaky deňlik bilen tamamlanypdy. «Daşoguzdan» Arslan Gurbanow, «Energetikden» Kerim Hojaberdiýew tapawutlandy.
18-nji TAPGYRYŇ DUŞUŞYKLARY: MAGLUMATLAR, ÇAKLAMALAR.
Tapgyr Ýokary liga wekilçilik edýän iki sany ýokary okuw mekdebiniň futbol toparlarynyň duşuşygy bilen açylar. Taryhynda ýurdumyzyň birnäçe gezek çempiony bolan HTTU möwsümde ikinji gezek “ykdysadyýetçi” talyplaryň “Hazynasy” bilen duşuşýar. Toparlaryň arasynda birinji aýlwda bolan duşuşykda jogapsyz gollaryň 2-si bilen HTTU ýeňiş gazanypdy.
Bu gezek kim ýeňer? “Hazyna-da”, HTTU-da soňky tapgyrlarda şowly çykyş edýär. Geçen tapgyrda bolsa olaryň ikisi hem ýurdumyzyň Mary welaýatyna wekilçilik edýän toparlardan üstün çykdylar. Geçen aýlawdaky oýundan çen tutsaň-a HTTU rüstem ýaly. Ýöne şu möwsümde öz öýünde diňe “Altyn asyr” bilen “Balkandan” asgyn gelen “Hazyna-da” garşydaşlaryndan ejiz görnenok. Hatda köpsanly janköýerler bu duşuşygyň 2:1 hasabynda “Hazynanyň” peýdasyna tamamlanmagyna ýa-da deňlige hem garaşýarlar. Üstesine şu möwsümde “Hazynanyň” garşydaş derwelere girizen pökgüsi hem HTTU-nyňkydan görnetin tapawutlanýar.
Duşuşygyň netijesi ýaryş tertibinde hem toparlaryň eýeleýän ornuna täsir edip biler. Ýer eýeleri ýeňiş gazansa, onda olar şu möwsümde iň gowy derejäni görkezip, 6-njy orna geçerler. Deňlik toparlaryň ornuny üýtgetmez. HTTU utsa welin, 6-njy orundaky ýerini has-da berkider.
Göreliň! Häzire çenli “Hazynany” başarjaňlyk bilen öňe alyp gidip barýan Guwanç Abylow ýene tapawutlanyp, ýeňşe sebäp bolup bilermi ýa-da hüjümde belli bir lideri öňe çykaryp bilmeýän HTTU ýeňiş gazanarmy? Her niçik hem bolsa, bu duşuşyk ýurdumyzyň ýokary okuw mekdepleriniň arasyndaky duşuşykdygy bilen aýratyndyr.
Başgaça, bu tapgyrda öz meýdanynda şowly çykyş edip, myhmançylykdan kän bir baş çykaryp bilmeýän toparlar duşuşýar. Şunçan çen tutulanda, “Merw” “nebitçileri” ýeňäýjek ýaly. Ýöne “Balkan” üçin hem birnäçe tapgyryň şowsuzlygy sapak bolan gerek. Soňky tapgyrlarda bolsa toparlaryň ikisi hem eýeleýän ornuny ýitirdi. Şonuň üçin hem ýeňiş iki tarap üçin hem howa ýaly zerur.
Ýeňiş “Balkana” ýaryş tertibindäki ornuny gowulandyrmaga ýardam berip bilermi? Häzir “Balkan” 30 utuk bilen üçünji ýerde barýar. 32 utukly “Ahal” bolsa 2-nji orunda. “Balkanyň” bu tapgyrda ikinji orna geçjegine ynanmak kyn. Sebäbi “nebitçiler” ýeňiş gazanaýanda-da, “Ahalyň” “Daşoguzdan” ýeňilmegi gerek. Oňa bolmak garaşmagam kyn.
Ýeňiş “Merw” toparyna bolsa täsirini ýetirip biler. Ýöne toparyň häzirki 8-nji ornunda galjagy ýa-da bolmanda bir basgançak ýokary göteriljekdigi diňe “Hazyna” bilen HTTU-nyň oýnunyň netijesine bagly bolar.
Duşuşygy deňlik bilen tamamlap, utuk ýitirmek bolsa iki tarap üçin hem bähbitsiz.
Näme üçindir, Ýokary ligadaky duşuşyklaryň sanyna ser salyp görsek, “Balkanyň” “Merwden” bir oýun az oýnandygy görünýär. Şu tapgyrda “Merw” Ýokary ligadaky 670-nji duşuşygyny geçirer. “Merw” ýeňiş gazansa, bu onuň milli ýaryşlardaky 340-njy ýeňşi bolar.
Toparlaryň arasynda birinji aýlawda bolan duşuşykda derwezelere 5 gol girdi. Ýeňiş bolsa “Balkanyň” tarapynda boldy – 3:2.
Göreliň, birnäçe tapgyr bäri, kän bir oýny gitmeýän Myrat Ýagşyýew bu duşuşykda tapawutlanyp, toparyna ýeňiş getirip bilermikä ýa-da “Merw” özüniň Baýramalydaky meýdanynda janköýerlerini begendirip bilermikä?
Ýa-da Ýokary liganyň 4-nji orny üçin göreşýän toparlaryň duşuşygy. Häzir 4-nji orundaky “Aşgabat” bilen 5-njilikdäki “Şagadamyň” arasynda diňe 2 utuk bar. Bu bolsa islendik wagtda geçilip bilinjek aralyk. “Kenarlylar” şu tapgyrda şol aralygy geçmek üçin ellerinden gelenini gaýgyrmasa gerek. Olar ýer eýeleri, öz janöýerleriniň arasynda oýnaýarlar. Diýmek, artykmaçlyk “Şagadamyň” tarapynda ýaly. Ýöne möwsümiň başynda Berdi Şamyradow, Alik Haýdarow ýaly halypalary düzümine goşup, soňky tapgyrlara çenli şowly çykyş eden “Aşgabat” hem aňsat-aňsat ýeňşi bermese gerek.
Duşuşykda “Şagadam” ýeňse, ýokarda-da aýdyşymyz ýaly, ýaryş tertibindäki ornuny gowulandyrmaga mümkinçilik dörär. Deňlik bolsa toparlaryň ikisi üçin hem bähbitli däl. “Şagadam” üçin-ä hasam howply. Çünki HTTU bilen “Hazyna-da” yzyndan kowup gelýär. “Aşgabat” ýeňse welin, topar üçünji orna-da geçip biler. Ýöne bu “Merw” – “Balkan” duşuşygynyň netijesine bagly bolar.
Toparlaryň arasynda birinji aýlawda bolan duşuşyk 2:1 hasabynda paýtagtlylaryň ýeňşi bilen tamamlanypdy.
“Ahala-da”, bombardirlik ýaryşynda öňdebaryjylar Myrat Ýagşyýew bilen Süleýman Muhadowa has ýakyn gelen Altymyrat Annadurdyýewe-de juda gowy mümkinçilik. Ýöne, elbetde, akylly-başly peýdalanyp bilseler. Duşuşykda, doly artykmaçlyk “Ahalyň” tarapynda. Ýöne “Daşoguz” hem öz öýünde “Hazynany” ýeňip, beýle bir howpsuz topar däldigini subut edipdi.
Toparlaryň arasynda birinji aýlawda bolan duşuşyk 1:4 hasabynda “Ahalyň” peýdasyna tamamlanypdy. Eger, garaşylşy ýaly, “Ahal” şu tapgyrda-da ýeňiş gazanyp bilse, bu toparyň yzygiderli gazanan 4-nji ýeňşi bolar. “Ahal” şu möwsümde entek yzygiderli 4 ýeňiş gazanyp görenok.
Eýýäm iň ýakyn garşydaşyndan 10 utuk  ara açan “aragatnaşykçylaryň” bu tapgyrda hem ýeňiş gazanjakdygyna ynansa bolar. Çünki olaryň bu tapgyrdaky garşydaşy Ýokary liganyň täze agzasy. Toparlaryň arasynda birinji aýlawda bolan duşuşyk 1:4 hasabynda “Altyn asyryň” peýdasyna tamamlanypdy. Duşuşykda bombardirlik ýaryşynda öňe saýlanmak üçin Süleýman Muhadowa-da mümkinçilik dörese gerek. Munuň üçin Süleýmanyň topardaşlary bilen sazlaşykly oýun gurup, öňe okgunly hereket etmegi ýeterlik bolup biler.
19-njy sentýabrda futbol boýunça Türkmenistanyň Kubogynyň çärýek finalynyň jogap duşuşyklary geçiriler.
Köplenç bolşy ýaly, «Balkan» myhmançylykda garşydaşlaryny ýeňip bilmegiň syryny çärýek finalyň ilkinji duşuşygynda hem çözüp bilmedi. Gaýtam, topar öz derwezesine 3 pökgi goýbertdi. Ýöne «Balkan» — «Ahal» duşuşygy diýlende «nebitçileriň» şu ýyl Ýokary ligada «Ahaly» uly hasap bilen ýeňendigi janköýerleriň ýadyna düşýän bolsa gerek. Şonuň üçin hem «Balkan» ýarym finala çykmak mümkinçiligini ýitirdi» diýip anyk kesgitlemek kyn. Çünki topar öz meýdanynda «Ahalyň» derwezesine 4 pökgi geçirip bilýändigini Ýokary ligada görkezdi. Bu duşuşykda bolsa ýarym finala çykmak üçin ýer eýelerine garşydaşlarynyň derwezesine jogapsyz 2 pökgi geçirmek hem ýeterlik. Ýöne ýurdumyzyň Kubogyna 2 ýyl bäri mynasyp bolup gelýän «Ahal» hem dörän nobatdaky mümkinçiligi aňsat-aňsat elden bermese gerek.
Ýarym finala «Balkan» çykarmy ýa-da «Ahal»?! Muny öňünden çaklamak kyn. Bir zat welin aýan, geçen ýyl Kubok ýaryşynyň finalyna çenli baryp ýeten bu toparlaryň birinden biri bu ýyl Kubok bilen çärýek finalda hoşlaşmaly bolar. Bu bolsa ýarym finala çykyp bilen beýleki toparlaryň işini ýeňilleşdirer. Şu duşuşyk «Balkanyň» Türkmenistanyň Kubogy ugrundaky ýaryşlarda geçirjek 102-nji, «Ahalyň» 42-nji duşuşygy bolar.
Aslynda «Altyn asyr» ýarym finala birinji duşuşykdan soň çykdy diýip bileris. HTTU-nyň «Altyn asyryň» meýdançasynda jogapsyz 3 pökgi geçirjekdigine ynanmak kyn. Dogry, geçen ýyl HTTU jogap duşuşygynda «aragatnaşykçylary» 2:0 hasabynda ýeňip, ýarym finala çykyp bilipdi. Ýöne bu ýyl 2:0 hem ýeterlik bolmaz. Üstesine-de HTTU-nyň geçen ýyl ýeňiş gazanan düzüminden birnäçe egsiklikler bar. Iki toparyň arasynda şu ýyl geçirilen duşuşyklarda bolsa HTTU azyndan 2 pökgi tapawudy bilen asgyn geldi. Şeýle-de bolsa futbolyň garaşylmadyk hasaplarynyň birine şaýat bolaýmagymyzyň ähtimallygyny hem ýatdan çykarmaly däl.
Şu jogap duşuşygy «aragatnaşykçylaryň» Türkmenistanyň Kubogyndaky 31-nji, HTTU-nyň 52-nji duşuşygy bolar.
Türkmenistanyň Kubogy ugrundaky şu ýylky ýaryşyň iň köp pökgi geçirilen duşuşygynda «ykdysadyýetçiler» mynasyp ýeňiş gazanmagy başarypdylar. Ýöne «Aşgabadyň» derwezesine üç pökgi geçirip bilenem bolsalar, bu ýeňiş olary arkaýynlaşydyryp bilmedi. Jogap duşuşygynda «Hazyna» 1:0 hasabynda ýeňilmegem howply. Öz meýdanynda aňsat-aňsat ýeňilmeýän «Aşgabat» üçin hem ýeňiş zerur. Çünki çempionatda birinjilige indi «Altyn asyrdan» başga topar garaşýan däl bolsa gerek. Diýmek, hemmeler, şol sanda «Aşgabat» hem Kubokdan umytly. Şu jogap duşuşygynda «Aşgabat» Türkmenistanyň Kubogyndaky 27-nji duşuşygy geçirer. «Hazyna» bolsa 4-nji duşuşygyna çykar.
Türkmenbaşy şäherinde geçirilen duşuşykda ýeňlenem bolsa «Energetik» üçin entek mümkinçilik bar. Ýöne «Energetiň» öňünde iki şert dur. Topar hem-ä ýeňmeli, hem-de özüne pökgi geçirtmejek bolmaly. Diýmek, berk gorag galasy bilen, hem ugurtapyjy, hem ýokary tizlikli hüjüm gerek. Çynyny etse, «Energetik» bulary tapyp bilýän topar.
«Şagadamam» çempionlykdan umydyny üzüp, gözüni Kuboga diken toparlaryň biri. Çärýek finalda Kubok ýaryşynyň iň ejiz hasaplanylýan topary bilen duşuşyp, ýarym finala çykmaga esasy dalaşgär görkezilýän «Şagadam» öz meýdanynda gazanan mümkinçiligini bu gezek hem elden bermese gerek.
Ýatladýarys, şu duşuşykda «Energetik» Türkmenistanyň Kubogynyň taryhynda 6-njy gezek ýaşyl meýdana çykýar, «kenarlylar» bolsa şu jogap oýnunda Kubok ýaryşlaryndaky 74-nji duşuşygyny geçirer.
1-nji maýdan soň 2-nji maýmy, ýa...
Jogapdan gaty görmäge hakymyz ýok. Çünki her günüň we şol günlerden emele gelýän aýyň, aýlaryň jeminden durýan ýylyňam öz meselesi bolýar, hökman edäýmeli işi bolýar. Olar şeýle bir ähmiýetli  welin, şol mesele çözülmese, üstünden geçip gidip bolaýanok. Wagt näçe geçse-de, biz meselesi çözülmedik  günüňdir,  aýyň, ýa bolmasa ýylyň içinde şo-ol aýlanýas ýörýäs...
Columbia Picturesiň  režissýor Garold Ramis tarapyndan surata düşürilen «Gunduz güni» filminde ABŞ-nyň bir ştatynda her ýylyň 2-nji fewral güni bellenilýän  «Gunduz güni» hakynda gürrüň gidýär. Ýerli halk şol güni baýramçylyk hökmünde belleýär we telewideniýe her ýyl bu baýramçylygy göni efire bermegi şol bir habarçysyna tabşyrýar. Alypbaryjy Fil Konnors öziniň söýmeýän senesinden çaltrak dynsa kaýyl we ony başdan sowma edip yzyna gaýtmagyň aladasynda. Ol işini dyndym edýärem, emma yzyna gaýtmakçy bolanda güýçli gar ýagmagy sebäpli şäherden çykyp bilmedik gahrymanymyz gijäni ýene myhmanhanada geçirmeli bolýar. Irden oýanan wagty bolsa geň ýagdaýa duşýar, ýagny onuň radiosy ýene-de 2-nji fewraly −«Gunduz gününi»  buşlaýar. Şondan soň ol her näme etse-de, ýene şol 2-nji fewral gaýtalanýar durýar. Gahrymanymyz teý 3-nji fewrala geçip bilenok. Şeýdibem, biz  türkmen futbolynyň janköýerlerine gaty tanyş ahwallaryň şaýady bolup başlaýarys...
2015 nji ýylyň mart aýy: «Aşgabat» stadionynda «Istikloly» kabul eden «Ahaldan» janköýerler ýeňişe garaşanam bolsa, meýdan eýeleri geçirden golundan diňe birine jogap berdi. Süleýman Orazow hasaby deňlemegi başarsa-da, soňky nokady goýmak täjik tarapyň paýyna düşdi, «Ahal»− «Istiklol» 1:2.  Meýdany  ahmyr bilen terk edip barýan ýigitlerimizi duýgudaş nazarymyz bilen ugradýan wagtymyz  bize öz içimizden bir owaz eşdildi: «Ertir hemmesi gowy bolar». Çünki, biz ol wagt adaty ertiriň bolmajaklygyny, dogjak Günüň bize ýene şu güni bagş etjegini aklymyza-da getirmändik. Ýöne jogaplaşmaly wagty,  uly iliň kalendary boýunça 2015-nji ýylyň martynda biz ýene şol Fil Konnorsyň «Gunduz günine» bagyşlap saz çalýan radiosynyň sesine oýanmaly boldyk. Wakalaryň sähel eýlä-beýlä tolkun atmasyna garamazdan, tabloda şol biziň haýrymyza bolmadyk hasap, Duşenbedäki «Frunze» stadiony. Haçan-da Altymyradyň golundan soň biziň radiomyz ýene-de «Gunduz güni» hakynda buşlady «Istiklol»−«Ahal» 5:2.
2017-nji ýyl. bu gezek «Istiklolyň» garşysyna uly ynam bilen aragatnaşykçylaryň «Altyn Asyry» çykdy,  Balkanabatda geçirilen  bu oýunda-da Altymyradyň 49-njy minutda geçiren goly, bary-ýogy bizi diňe ýeňlişden halas etdi we oýnuň gutaranyny aňladyp çalynan jürlewük türkmen janköýerliri  üçin başgaçarak ýaňlandy: «Adamlar, turuň! Bu gün ikinji fewral «Gunduz güni» baýramçylygy». Şol ýylyň maýynyň iň soňky gününde türkmenistanly janköýerler şol bir güni dört gezek gaýtalap ýaşadylar... Ýene Täjigistan, ýene  «Istiklol» we ýene-de şowsuz netije. Togsanynjy minut: Wasiýew  1:0.
Fil Konnorsyň başyndan geçiren gününi yaşap ýörşümize, şahyr Bapba Gökleňiň «Bolmajak bolsa bolmaz, bolar boljak bolanda» diýen setirlerinem ýadmyza saldyk. «Ahalyň» Duşenbedäki soňky oýnunda ýekeje gol hasaba alnyp, olam «Ahalyň» goragçysynyň adyna ýazylanam bolsa, ýeňiş ýene «Istiklola» nesip etdi. Her näme-de bolsa, şol gezekki oýunda ildeşlerimiziň ýeňişe mynasyp oýun görkezendigini aýratyn bellesek ýerlikli bolar. Ýöne gynansak-da, ýene köne heň, tabloda 1:0−  «Gunduz güni».
«Istiklolyň» Balkanabada iň soňky myhman bolan oýnunda «Altyn Asyr» sözüň doly manysynda taryhy oýun görkezip, olar başarmasy mümkin däle golaý işiň hötdesinden geldiler. Esasy wagty togsan minutdan ybarat futbolyň 90-njy minudynda 0:2 utulup duran ildeşlermiz, 90-njy we goşmaça berlen 93-ni minutlarda tapawutlanyp, hasabyň 2:2 bolmasyny gazandylar. Hawa, bizde şeýle kyn işi başarýan oglanlar bar, ýöne «Istikloly» utup bilýän topar heniz ýok. Edil bu oýun bolsa, Ýazguly Hojageldiýewden tälim alýan ýigitleriň bassyr ikinji gezek öýdäki deňligi hem şol bir wagtyň özünde türkmen janköýerleri üçin gaýtalanýan altynjy gün...
Şol bir gün gaýtalanyp ýyllara barabar boluberse, adamyň geň-taň häsiýetleri-de ýüze çykyp başlaýan eken, Filmiň dowamynda gahrymanymyz şol ýaşaýanja bir günini şeýle bir öwrenýär welin, hat-da ol garbanyşhanada gören adamlarynyň durmuşyna hem bäş barmagy ýaly belet bolýar. Çünki olar File gabat gelýän şol bir adamlar. Bu ýagdaý keseden seredene geňem bolsa, alypbaryjynyň özüne geň däl. Çünki ol näçe wagt geçse-de, şol bir güni ýaşaýar, hatda şol güni eläp sekuntma-sekunt öwrenmäge çenli baryp ýetýär. tff.com.tm saýtynyň synçylarynyň nazaryndan «Istiklolyň» her möhüm oýny, düzümdäki üýtgeşmeler we ýoldaşlyk duşuşuklarynyňam sypyp galmaýandygynyň sebäbi maňa aýan. Olaram indi janköýerler bile Fil Konnors ýaly şol bir güni gaýta we gaýta ýaşap ýörenler...
Türkmen toparlarynyň hem-de Duşenbäniň «Istiklolynyň» arasyndaky göreşiň nobatdakysy 1-nji maýda paýtagtymyzda geçirilmeli. Şol gün Röwşen Meredowyň şägirtleri «Aşgabat» stadionynda täjik çempionyny myhman alar. AFK-nyň kubogynyň toparçalaýyn oýunlaryna ýurdumyzdan iki wekiliň gatnaşmagyny gazanmak bilen türkmen futbolynda täze sahypa açan «Ahal» belki gaýtalanýan günden baş alyp çykmanyňam alajyny tapmagy ahmal...
Filmimiziň jemlenýän ýerine-de ýetip geldik. Baş gahryman öz söýýän zenanyna ýaranmak üçin özüniň tutuş ýaşaýyş usulyny üýtgetdi. Jek Londonyň Martin Idenini ýatladýan bu kulmanisýa, adamy çuňňur oýlanmaga mejbur edýär. Akmyrat Şiriň dili bilen aýdanyňda, «Söýgi halas edýär». Söýgä ynansa bolar, iň bolmanda biz ynanýarys. Ynanýarys we ýene-de umyt bilen oýuna garaşýarys. Söýgüli toparymyzyň tälimçileri janköýerleriň göwnüni gazanmak üçin jan edýändirler, agzan filmimiziň gahrymany Filiň başyndan geçip gaýtalanýan şol günüň ýalňyşlaryny ilk- düwme öwrenenýändirler diýip pikir edýärin.
Muňa millionlaryň oýny diýilýär. Şonuň üçin bu jadyly oýunda ýüze çykan her adaty soragyň jogabam, taryh sahypasyna adatdan daşary şowhun bilen ýazylmagy ahmal...
2016-njy ýylda ekrana çykmagyna garaşylýan 10 ylmy-fantastiki film.
2016-njy ýyl ylmy-fantastiki filmler üçin ajaýyp wakalaryň beýan edilýän we täze taslamalaryň öňe çykýan bir ýyly hökmünde tapawutlanyp biler. Mümkin boldugyça dürli temalary bilen hemmesi biri-birinden akylly düzülen birnäçe filmleriň öňümüzdäki aýlarda ekrana çykyp, tomaşaçylary begendirmegine garaşylýar Biz size 2016-njy ýylda tomaşa etjek 10 sany ylmy-fantastiki filmleriňizi hödürleýäris.
“Garaşsyzlyk güni” (Independence Day) filminiň Älem wakalaryny beýleki Älem wakaly film “Ynsan ruhuny ele geçiren” (Invasion of the Body Snatchers) bilen baglanyşdyran “5-nji tolkun” filminiň baş gahrymanynyň rolunda, soňky döwürde ýyldyzlaşan ýaş aktýor Kloýe Gras Mores çykyş edýär. Bu filmde özünden kiçi doganyny Älem söweşlerinden alyp çykmaga çalyşan Kassiniň başdan geçirmelerini beýan edýär. Kassiniň roluny ýerine ýetiren Mores üçin bu film ýanynda oňa ýoldaşlyk eden hiç bir tejribeli aktýor bolmazdan ýeke özüniň baş gahrymanyň roluny ýerine ýetiren ilkinji uly çykdajyly filmi bolmak aýratynlygyny özünde saklaýar.
“Ýarygije aýratynlygy” (Midnight Special) filmi ylmy-fantastiki ugra gyzyklanýanlar üçin ýylyň iň gyzyklandyryjy işlerinden biri bolar. “Gaçybatalga” (Take Shelter) we “Palçyk” (Mud) filmleri bilen tanalýan tejribeli rejissýor Jeff Nikolsyň elinden çykan filmde aýratyn güýçlere eýe bolan bir çaganyň, kakasy tarapyndan döwlet işgärlerinden goralyşy baradaky waka aňladylýar. Bu film, geçen aýlarda ýaýradylan mahabatlary arkaly bilnişine görä “garaňkylykda duran” bir ajaýyp gahrymanyň başdan geçirmeleri hökmünde aýdylyp bilner.
Birnäçe wagtdan bäri dowam edip gelýän wakalaryň yzygiderliligini aňladýan bu film, ilkinji filminiň yzyndan 20 ýyldan soň durmuşa geçirildi. “Garaşsyzlyk güni: Diriliş” (Independence Day: Resurgence) filmi üçin edip boljak iň gowy pikir: bu gezek başga saýýaralylaryň biziň dünýämize has uly gämiler bilen çozmakçy bolmaklary bolup biler. Bu köpmetražly filmde ajaýyp zatlaryň boljakdygy baradaky isleglerimiziň nähili derejede amala aşjakdygy barada hiç zat mälim bolmasa-da onuň tomaşaçylaryň ünsüni özüne çekip biljekdigi ikuçsuzdyr.
Meşhur ýazyjy Stiwen Kingiň ýene-de bir romany teatrlaryň ekranyny bezär. Bu gezek filmiň ssneraýasyny hem Kingiň özi ýazýar. Her näme-de bolsa “Hüjre” (Cell) filmine tomaşa etmek üçin mundan gowy sebäp bolup bilmez. Jübi telefony arkaly ýaradylan gizlin bir ses tolkunynyň dünýäni bidüzgünçiliklere eltendigi we tolkunyň täsir eden her bir adamynyň gana suwsan mahluga öwrülýän bir dünýäsinde bolup geçýän başdan geçirmeler beýan edilýär. Filmi tomaşa edýän wagtymyz, her niçik hem bolsa, hiç kim garaňky kinoteatrlarda telefonyny oýnamaga ýürek edip bilmez. Stiwen King, bu döwrebap tehnologiýa enjamlaryna näçe ýigrenç bilen bakdygyça bize hem okamak üçin ajaýyp romanlar we tomaşa etmäge filmler sowgat edýär.
Martin Skorseseniň rejissýorlyk eden “Hugo” (Hugo) filmi arkaly bize tanyş bolan Asa Butterfieldi we geçen ýyl ekrana çykan “Ertir meýdany” (Tomorrowland) filminiň ýaş ýyldyzy Britt Robertsony bir ýere getiren hem-de bilelikde surata düşen “Biziň aramyzdaky Älem” (The Space Between Us) filminde, alymlar tarapyndan Mars saýýarasynda ýetişdirilen bir ýaş adamyň bir gün biziň dünýämize yzyna gelip, kakasyny tapmak üçin eden işleriniň wakasy beýan edilýär. Bu film şol bir wagtda New Mexico welaýatynda ýer alan “Spaceport America” atly Älem stansiýasynda surata düşürilen ilkinji film bolmak aýratynlygyny hem elinde saklaýar.
Harry Potteriň başdan geçirmeleri arkaly bize tanyş bolan ýaş aktýor Emma Watsonyň baş gahrymanyň rolunda ýer alan “Halka” (The Circle) filminde, bir uly tehnologiýa şereketinde işe başlaýan zenanyň, bu ýerde tanyşan syrly bir adam bilen arasynda bolup geçen başdan geçirmeleriň hekaýasy beýan edilýär. Wakalaryň gidişi hakda heniz başga hiç hili maglumat mälim edilmedik bu filmiň iň üns çekýän tarapy bolsa, ol syrly adamyň rolunda meşhur aktýor Tom Hanksyň oýnamak mümkinçiligi bolup durýar. Jeýms Pansolt rejissýorlyk eden, ylmy-fantastiki ugura kän bir galtaşmaýan bolsa-da, “Halka” (The Circle) filminiň köpçüligiň ünsüni özüne çekmegi başaran taslamadygyny aýtmak gerek.
Geçen ýyl ady “Ýasama oýun” (The Imitation Game) filmi bilen meşhurlyk gazanan rejissýor Morten Tyldum, “Prometeý” (Prometheus) filmini ýazan Jon Speýt bilen bilelikde wakalaryň gidişi gulaga hoş ýakýan bir ylmy-fantastiki taslamasy bilen täze ýyla aýak basdylar. Bakna ýerleriň arasynda gatnawy ýerine ýetirýän uly ýolagçy gämisinde ýalňyşlyk bilen wagtyndan öň oýanan bir ýolagçynyň 60 ýyllyk syýahatynyň dowamynda ýalňyz galmazlyk üçin başga bir ýolagçyny hem ukudan oýarmagynyň hekaýasyny aňladýan filmiň oýunçy kadrlary hem meşhurlygy bilen tapawutlanýar. Ýolagçylardan birini Kris Pratt janlandyran bolsa, beýlekisiniň rolunda Jennifer Lawrens hereket edýär.
Denis Willeneýwe soňky ýyllaryň iň ajaýyp rejissýorlaryndan biri bolmagyny dowam etdirýär. “Tussaglar” (Prisoners), “Duşman” (Enemy) we “Sicario” (Sicario) ýaly yzygiderli gelen ajaýyp filmlerinden soňra täze taslamasynda ylmy-fantastiki ugrunda bir hekaýany beýan etmekçi bolan rejissýor, bu filminde başga saýýaralylaryň dünýä ýüzüne düşmekleri bilen, wakalaryň gidişinde şondan soňky ýagdaýlara göz aýlaýar. Bir dil öwrenijiniň başga saýýaralylar dostmy ýa-da duşmanmy bilmek üçin alyp barýan işlerini esas edinýän filmiň baş rollarynda Jeremy Renner we Amy Adams ýer alýarlar.
Kenny Riwesiň meşhurlygy 2014-nji ýylda ekrana çykan filmi “Jon Wik” (John Wick) bilen birlikde täzeden artypdy. Meşhur aktýoryň baş gahrymanyň roluny ýerine ýetirýän “Nusgalar” (Replicas) filmi, bir ulag heläkçiliginde aýalynyň we çagasynyň ölümine sebäp bolan bir bilim adamynyň, maşgalasyny yzyna getirmek we ölümüň özi bilen söweşmek üçin alyp baran başdan geçirmesini beýan eder. Filmiň rejissýorlyk işini alyp barýan Tanýa Weksler we ssenaristi Çad St. Jon tejribesiz bolsalar-da Kenny Riwesiň bir üýtgeşmeleri ýerine ýetirmegi mümkin diýen umyt bilen “Nusgalar”-a (Replicas) garaşýarys.
“Prometeý” (Prometheus) filminde janlandyran Şawyň roly bilen ylmy-fantastiki filmini söýüjileriň köňüllerinde tagt gurmagy başaran Numi Rapak täze taslamasy “Duşenbede näme boldy” (What Happened to Monday) filminde birnäçe roly ýerine ýetirer.  Şeýlelikde, aktýoryň täze we üýtgeşik ylmy-fantastiki filmi bilen tomaşaçylaryň öňüne çykjakdygyna hiç hili şübhe bolup bilmez. Ilatyň aşa köpelmegi meselesi sebäpli köpelmegiň döwlet rugsady arkaly alnyp barylýan ýerinde geçýän “Duşenbede näme boldy” (What Happened to Monday) filmi, wakalaryň gidişi arkaly ylmy-fantastiki film bolan “Ynsan çagalary” (Children of Men) filminiň ters ýüze öwrülen ýagdaýy ýaly görünse-de, hökmany suratda 2016-njy ýylyň iň gowy ylmy-fantastiki filmlerinden biri bolmagyna garaşylýar. Edil, şu sanawdaky beýleki filmler ýaly...
2016-njy ýylda uly gyzyklanma bilen garaşylýan filmleriň käbiri.
“Deadpool” filmi.
Ekrana çykjak senesi: 2016-njy ýylyň 12-nji fewraly.
“Marvel Comics” şereketi tarapyndan surata düşürilen bu başdan geçirme tomaşaçylaryň uly gyzyklanma bilen garaşýan filmleriniň biridir. Häzirkizamanyň meşhur gahrymanlaryndan biri bolan Deadpool bilen Aýratyn Güýçler Goşunynyň esgeri Wade Wilsonyň özara göreşi dürli sýužetleriň üsti bilen tomaşaçylaryň gyzyklanmasyny özüne çeker. Filmiň gahrymanlary gapma-garşylykly başdan geçirmeleriniň netijesinde kemala gelýän özüňi kämilleşdirmek güýjüniň hem-de özüňe bolan ynamyň ähli zatdan üstün çykýandygy açylyp görkezilýär. Täze başarnyklar esasynda kämilleşen, özüniň gara niýeti üçin hiç zatdan gaýtmaýan Deadpool, durmuşynda päsgel berjek ähli garşydaşlaryny ýok etmäge çalyşýar...
“Batman we Superman: Adalatyň Şapagy” filmi.
Dünýä ynsanlary hakykat ýüzünde nähili gahrymana zerurlyk bardygy barada kelle döwýärdi. Bu döwrüň dowamynda Supermanyň edýän eden-etdilikleridir, bidüzgün hereketlerinden döreýän alada muňa mynasyp garşydaşy ugratmaga mejbur edýär. Gotham şäheriniň ýaşaýjysy, güýçli hem-de rehimsiz Batman atly höwesjeň gorag wekilini Metropoluň häzirki döwrüň iň hormatlanýan goragçysy hökmünde orta çykarypdyr. Şeýlelikde Batman bilen Supermanyň arasyndaky söweşiň üsti bilen, täze bir howp ýokary galýar, ýagny ynsanlyk ýer ýüzünden ýitip gitmek howpy bilen ýüzbe-ýüz bolýar...
Ekrana çykjak senesi: 2016-njy ýylyň 6-njy maýy.
“Ýeňilmezler” topary tarapyndan alnyp barylan birnäçe özgertmeleriň şowsuz tamamlanmagy netijesinde, ýurtda täze düzgüne bolan isleg barha ýokary galýar. Ýurtdaky syýasy güýçler “Ýeňilmezleriň” bir awtoritar tarapyndan gözegçilik edilýän hem-de ugrukdyrylýan bir ulgamynyň gurulmagy üçin herekete girişýärler. Bu ýagdaý “Ýeňilmezleriň” özara düşünişmezlige gelmegine we iki topara bölünmegine sebäp bolýar. Olardan birinjisi Stiw Rojersiň ýolbaşçylygyndaky, hökümetiň täsiri bolmazdan, “Ýeňilmezleriň” erkin ýagdaýda ynsanlygy goramagyny goldaýan we muny dowam etmeginiň tarapyny tutýan topary bolupdyr. Beýleki topar bolsa Tony Starkyň hökümetiň gözegçiligini we iş alyp barmagyny goldaýan ikinji topardyr. Filmde bu iki toparyň özara bäsdeşligi we göreşi açylyp görkezilýär...
“X-Men: Apocalypse” filmi.
Ekrana çykjak senesi: 2016-njy ýylyň 19-njy maýy.
Medeniýetiň başlangyjyndan bäri oňa hudaý ýaly çokunanlar bolupdyr. X-Men ewolýusiýasynyň ilkinji we iň güýçli mutanty bolan Apocalypse, birnäçe mutantlaryň güýjüni özünde jemlemek bilen ölümsiz we ýeňilmez ýagdaýa gelipdir. Müň ýyllyk ukysyndan soňra oýanan hem-de garşylaşan dünýäsini halamadyk gahryman, aralarynda Magnetonyň hem ýer alan güýçli mutantlardan düzülen bir toparyny gurýar we ynsanlygy ýok edip, öz hökmürowanlygyny sürdürmegi maksat edinýän täze bir dünýäni gurmak isleýär...
“Kast ediş buýrugy (Suicide Squad)” filmi.
Ekrana çykjak senesi: 2016-njy ýylyň 12-nji awgusty.
“Doctor Strange” filmi.
Ekrana çykjak senesi: 2016-njy ýylyň 4-nji noýabry.
Filmde howply ulag heläkçiligine duçar bolan hem-de bu wakadan soň täzeçe pikirleri orta çykarýan bir lukmanyň alyp baran täsin işleri açylyp görkezilýär.  Bu heläkçilikden soň gizlin, syrly dünýäni hem-de durmuş zerurlyklaryna alternatiw ölçegleri gezelenç eden beýni we damar hirurgy Doktor Stephen Strangeniň täsin başdan geçirmeleri barada gürrüň berilýär...
2018: MÖHÜM SPORT WAKALARY.
Birleşen Milletler Guramasynyň Baş Assambleýasynyň 72-nji maslahatynyň 82-nji mejlisinde 3-nji iýuny – Bütindünýä welosiped güni diýlip bellenildi. Dünýä metbugatynda giň seslenme döreden bu taryhy waka 3-nji iýunda giňden bellenilip geçildi. Bu halkara çärä ähli türkmenistanlylar hem işjeň gatnaşdylar.
Garagum sährasynyň ajaýyp gözellikleri bilen utgaşan bu halkara ralli bäsleşigine dünýäniň çar künjeginden belli-belli awtoulag şereketleriniň ýeňil, ýük ulaglary gatnaşdy. Olara dünýä belli sürüjiler erk etdiler. 5 tapgyrdan ybarat bolan halkara ýaryş Lebap welaýatyndan badalga alyp, ýurdumyzyň günbatar nokadynda, jana şypaly Awaza syýahatçylyk zolagynda tamamlandy. Ekologik ýaryşlaryň hataryna goşulan bu rallide türkmen türgenleri-de üstünlikli çykyş edip, baýrakly orunlara mynasyp boldular.
Agyr atletika boýunça 84-nji dünýä çempionaty biziň gözel paýtagtymyzdaky ajaýyp Olimpiýa şäherçesiniň çäklerinde ýerleşýän Başa-baş söweş sungaty sport toplumynda geçirildi. Gatnaşýan ýurtlaryň, türgenleriň sany boýunça rekord görkezijilere ýeten bu çempionatyň iň esasy aýratynlygy-da täze agram derejeleriniň maksatnama girizilmegidir. 10 günläp dowam eden bu çempionatda 70-den gowrak dünýä rekordy goýuldy. Medallaryň sanawynda-da hytaýly agyr atletikaçylar birinji orny eýelediler.
Sportuň beýleki görnüşleri bilen bir hatarda, türkmen futboly-da taryhyndaky iň uly sepgitleriň birine ýetdi. «Nebitçi» we ozalky HTTU toparlarynyň AFK-nyň Prezidentiniň kubogy ýaryşynda ýeňiji bolmagy uly üstünlik bolupdy. Ýöne yklymyň iň uly 2-nji bäsleşiginde «Altyn asyryň» finala çykyp, ýaryşyň kümüş medalyny almagy has guwandyryjy wakadyr. Şol birwagtyň özünde aragatnaşykçylar milli çempionatymyzda-da yzly-yzyna 5-nji gezek çempionlyk gazanyp, bu ugurda ýurdumyzyň rekordyny hem goýdy.
Gyrgyzystanyň Çolpan-Ata şäherinde geçirilen III Çarwadarlaryň Bütindünýä oýunlarynda-da türkmen türgenleri nobatdaky gezek üstünlikli çykyş etdiler. Ildeşlerimiz bu ýaryşda 10 altyn, 5 kümüş, 12 bürünç jemi 27 medal gazandylar. Sportuň milli görnüşleriniň arasynda geçirilýän Çarwadarlaryň Bütindünýä oýunlary ýylsaýyn uly abraýa eýe bolýar.
Hokkeý boýunça Bosniýa we Gersegowinada geçirilen dünýä çempionatynyň III diwizionynyň saýlama tapgyrynda diýseň üstünlikli çykyş etdi. Ildeşlerimiz geçiren 3 duşuşygynda-da uly hasaply ýeňişler gazandy. Türkmen hokkeýçileri degişlilikde, BAE-ni 4-0, Kuweýti 24-2 hem-de Bosniýa we Gersegowinany 13-3 hasaplar bilen ýeňlişe sezewar edip, geljek ýyl geçiriljek çempionatyň III diwizionynda çykyş etmek hukugyna eýe boldy.
Indoneziýanyň paýtagty Jakarta hem-de Palembang şäherlerinde yklymyň iň uly sport çäresi bolan Aziýa oýunlarynyň 18-njisi geçirildi. Yklymyň ähli ýurdundan 12 müňe golaý türgeniň gatnaşan oýunlarynda ildeşlerimiz hem 3 medal gazandy. Türkmen türgenleri bu oýunlarda 1 kümüş, 2 bürünç medala mynasyp boldular. Umumylykda medallaryň sanawynda hytaýlylar 132 altyn, 92 kümüş, 65 bürünç medal gazanyp, 1-nji orny eýelediler.
Futbol boýunça iň uly bäsleşik hasaplanýan FIFA-nyň dünýä kubogy iýun-iýul aýlarynda Russiýa Federasiýasynda geçirildi. Bir aýlap dowam eden çempionata 32 döwletiň ýygyndysy gatnaşdy. Garaşylmadyk netijeleriň hasaba alnan çempionaty Fransiýanyň 20 ýyldan soň gazanan 2-nji çempionlygy bilen tamamlandy. Taryhynda ilkinji gezek finala çykan Horwatiýanyň ýygyndysy köpleriň gyzgyn söýgüsini gazandy. «FIFA World Cup Trophy Tour» atly çäräniň çäklerinde dünýä kubogynyň Ýer ýüzüne syýahat etdirilip, fewral aýynda Aşgabada getirilendigini aýtmak gerek.
Her 4 ýyldan 1 gezek guralýan gyşky Olimpiýa oýunlarynyň nobatdakysy, has takygy, XXIII Olimpiada Günorta Koreýanyň Phýonçhan şäherinde geçirildi. Iki hepdeläp dowam eden bu sport baýramçylygynda birnäçe rekordlar goýuldy. Medallaryň sanawynda-da öňdäki orunlar ugrunda ýiti göreş boldy. Netijede, 14 altyn medal alan Norwegiýa bilen Germaniýa 1-2-nji orunlary paýlaşdylar. Norwegler kümüş medalda öňe saýlanyp, 1-nji ýeri eýeledi. Kanadaly olimpiýaçylar 3-nji orna mynasyp boldy.
Oktýabr aýynda Argentinanyň paýtgaty Buenos-Aýresde geçirilen ýaşlaryň arasyndaky III tomusky Olimpiýa oýunlary-da 2018-nji ýylyň iri sport çäreleriniň biri boldy. 12 günläp dowam eden bu oýunlarda geljekki Olimpiadaçylar çykyş edip, oňa 206 ýurtdan 4 müňe golaý türgen gatnaşdy. Olar sportuň umumylykda 32 görnüşi boýunça özara bäsleşdiler. Ildeşlerimizden 10 ýaşajyk türgen gatnaşyp, uly tejribe topladylar. Medallaryň sanawynda Russiýaly Olimpiýaçylar 29 altyn, 18 kümüş we 2 bürünç, jemi 59 medal bilen 1-nji ýeri eýeledi. Hytaýlylar 2-nji, ýaponlar 3-nji orna mynasyp boldy.
Taýýarlan Hajymyrat SÖÝÜNOW.
2019-njy ýylda bolup biljek esasy futbol wakalary.
Bu çaklama-makalada Konteniň “Mançester Ýunaýetiň” başyna geçip biljegi ýa-da Messiniň 6-njy gezek “Ballon d’Ory” gazanmagy başarjakdygy ýaly birtopar mümkin bolup biläýjek çaklamalar ýerleşdirilýär. Özi-de bu wakalaryň ählisine 2019-njy ýylda garaşylýar. Biz “goal.com” saýtynda ýerleşdirilen makalany okyjylarymyz bilen hem paýlaşmagy müwessa bildik.
Aslynda, Aziýa kubogy bilen başlanjak 2019-njy ýylda Dünýä kubogy ýa Ýewropa kubogy ýaly millionlary baglap biljek ýaryşlar bolmasa-da, bu ýylyň hem futbol şowhuny özüne ýetik bolar. Öňde “Kopa Amerika”, Zenanlaryň arasyndaky dünýä kubogy, Afrika Milletler kubogy ýaly birtopar iri halkara ýaryş bar. Biziň sanawymyz şular we ýylyň wakasyna öwrülip biljek başga-da käbir aýratynlyklar barada bolar.
Näme üçin bolmasyn?! “Real” Madrid ozalky güýjünde däl. “Barselonada” Messi bilen beýleki futbolçylaryň arasyndaky hil tapawudy köre hasa. “Bawariýa” - geçiş döwründe, fiziki taýýarlyk heniz doly kämil däl. “Mançester Siti” bolsa öz aýagyna çolaşyp ýör.
Diýmek, Ýewropanyň Çempionlar ligasynyň kubogy Italiýanyň Turin şäherine gidip biler. Topara dünýä ýyldyzy Kriştianu Ronaldonyň hem goşulmagy bilen, uly ynam gazanan we barha parlaýan “Ýuwentus” 1996-njy ýyldan soňra şu ýyl muzeýine ilkinji Ýewropa kubogyny eltmäge juda ýakyn.
“Real” Madrid ýaly uly klublarda şertnamalaryň geljegi hemişe dumanly. Klubyň oýny ýolbaşçylaryň we janköýerlerleriň isleýşi ýaly bolmadymy, dört-bäş ýyllyk şertnama baglaşan tälimçi hem goşhaltasyny arkasyna daňybermeli bolar. Özi gitmese-de, gidirerler. Santiago Solari karollyk kluby bilen öz işine nähili şowly başlan hem bolsa, möwsüm tamamlanansoň, “Realda” galmak oňa kyn bolsa gerek.
Ýakynda “Mançester Ýunaýteddäki” wezipesinden boşadylan Žoze Mourinýo indiki möwsümde “Reala” gelmäge iň ýakyn görünýän tälimçi. Üstesine-de karollyk klubyň prezidenti Florentino Pereziň hem Mourinýo bilen jyny oňat jyňkyryşýar.
Belki-de, Mançester kluby Maurisio Poçettinony “Tottenhamdan” almak  üçin, iň soňuna çenli synanşar. Eger bu başartmasa-da, wagtlaýyn tälimçi Sulşeriň ornuna kimdir biri hökman geler.
Dalaşgärleriň arasyndan Premýer Liga özüni has ýakyndan ykrar etdiren tälimçi hökmünde Antonio Konte öňe çykýar. Üstesine, ol garşydaşyň peýdasyna dowam edýän duşuşygyň arakesmesinde, toparyny “jadylamaga-da”, ýagdaýy öz toparynyň haýryna üýtgetmäge-de ussat.
Kontede basyşy güýçli oýunlarda ýeňiş gazanmagyň syryny bilýän tälimçi. Diýmek, “gyzyl şeýtanlar” gözleýän dermanyny italiýan tälimçiden tapyp bilerler.
2015-nji ýyldaky çempionatyň iň güýçli ýygyndysy ýene-de Kubogyň iň güýçli dalaşgärleri. Iň bolmanda, hünärmenleriň pikirine görä şeýle. Üstesine-de, ozalky çempionlygyň howasy amerikaly zenanlara ruhy ganat bolar.
ABŞ Germaniýa, Norwegiýa we Ýaponiýa bilen birlikde bu Kubogy gazanan dört döwletiň biri. Belki-de, olar bäşinji “kubokçynyň” orta çykmagy üçin göreşerler.
Dogry, 2015-de dünýä kubogyny gazanan amerikan futbolçy zenanlarynyň käbiri häzir maşgalasy bilen başagaý. Olar indi futbol oýnanok, ýöne olaryň galdyran mirasy ABŞ üçin ýene bir kubogy gazanmaga ýeterlik. Çünki ýurduň zenanlar ýygyndysynyň häzirki düzümi hem islendik garşydaşy ýaýdandyryp biljek derejede güýçli.
Belki, indiki möwsümiň başynda Angliýanyň Premýer Ligasynda ýerli tälimçileriň sany iň az derejä gelip ýa-da olar düýbünden bolman hem biler. Sin Diç geçen möwsümi çempionatyň ýedinji basgançagynda tamamlandygyna garamazdan, bu ýyl “Býörnli” bilen aşaky liga düşmezlik üçin göreşýär. Başynda Nil Wernok duran “Kardif Sitiniň” hem Premýer Liga diňe barmaklary ilip dur.
Angliýanyň milli ýygyndysynyň rowaýaty tälimçileriniň biri Roý Hojsonyň “Kristal Palasdaky” ykbaly hem heniz näbelli. Bir başarjaň tälimçi Eddi How (“Bornmut”). Ýöne daşary ýurt läheňleriniň ýolbaşçylary eýýämden bu tälimçini öz toparyna getirmegiň aladasy bilen ýatyp-turýarlar.
UEFA-nyň tranferdäki “sahylygy” üçin PSŽ-de barlag işlerini geçirip ýörenliginden habaryňyz bardyr. 2017-nji ýylda Neýmar hem-de Mbappe bilen futbol dünýäsiniň täsinligine öwrülen klub arap sermaýasy bilen rekord yzyna rekord goýdy. Emma şondan soň PSŽ käbir ýyldyzlary bilen hoşlaşmaga mejbur bolýar. Ýok, pul ýetmezçiliginden däl. Tranfere aşa köp harçlanan maýanyň öwezini dolmak, UEFA-dan nähilidir bir jeza almazlyk üçin. Işler bu gidişine gitse, 2019-yň dowamynda Neýmar bilen Mbappeniň hem, iň bolmanda haýsydyr biriniň, Parižden gaýtmagy mümkin.
Ýewropanyň Çempionlar ligasyndaky, soňra Dünýä kubogyndaky başarnygy bilen 10 ýyl arakesmeden soňra, Ronaldo bilen Messini bir gyrada galdyryp, ýylyň iň gowy futbolçysy bolan Luka Modriç 2018-nji ýylda kubok baryny ýygnap bildi. 2019-njy bolsa ne Ýewropa kubogy bar, ne-de Dünýä kubogy. Diýmek, ähli üns ýene-de klublardaky başarnyklarda jemlener.
Elindäki şikes sebäpli, uzak wagtlap ýaşyl meýdana dönüp bilmedik argentinaly ýyldyz Lionel Messi, ot, alaw bolup gaýdyp geldi. Oll eýýämden hemişekisinden has köp hereket edýär, pökgi yzyna pökgi geçirýär.
Eger 2019-njy ýylda “Barselona” nähilidir bir uly kubok gazanyp bilse, Lionel Messi altynjy altyn topuna gowşup biler.
Ýewropada ilkinji gezek geçirilýän UEFA Milletler ligasynyň ilkinji çempiony, belki-de, Angliýanyň ýygyndysy bolup biler. Toparçalardaky duşuşyklara nazar aýlasag-a, ne Germaniýa, ne Fransiýa, ne Ispaniýa, Ne-de Italiýa iňlisler ýaly bolup bildi. Dogry, gowy oýny orta goýan ýygyndylaryň arasynda Gollandiýany hem, Portugaliýany hem, Şweýsariýany hem goşmak gerek.
2018-nji ýyldaky Dünýä kubogynda ýarym finala çenli baryp bilen Angliýanyň ýygyndysy Sterling, Keýn ýaly ýyldyzlary bilen bir hatarda Jeýdon Sanço ýaly täze uçgunlar bilen çempionlyga barha ýakynlaşýar.
Kopa Amerika bu ýyl Braziliýada geçiriler. Ýurduň milli ýygyndysynyň ýyldyz futbolçysy Neýmar eýýämden kubok üçin umytly.
2014-nji ýyldaky Dünýä kubogynyň ýarym finalynda Germaniýadan uly hasap bilen brazil futbolçylary 2016-daky Olimpiýa oýunlarynda düýbünden başgaçady. Olar Olimpiýa medalyny öz ýurdundan alyp galmagy ussatlyk bilen başardylar. Öňde - Kopa Amerika. Braziliýanyň ýygyndysyna Günorta Amerikanyň iň gowy toparydygyny subut etmäge mümkinçilik.
Ýurgen Klop “Liwerpuly” söz berlen belentlige getirip bilermi? “Liwerpul” iň soňky gezek 1990-njy ýylda Angliýanyň çempiony bolupdy.
Bu ýyl “Liwerpula” Angliýanyň iň güýçli topary bolmak üçin iň amatly ýyl bolup biler. Çempionatyň birinji ýarymynda-ha, “Liwerpul” öz derwezesinde bary-ýogy 8 gol gördi.
Eger “Liwerpul” 3-nji ýanwarda “Mançester Sitini” ýeňip bilse, toparyň çempionlygynyň 50 göterimi elinde diýmekdir.
2019-njy ýylda türkmen türgenlerine nähili halkara ýaryşlar garaşýar?
Mälim bolşy ýaly, türkmen türgenleriniň 2019-njy ýyldaky ilkinji halkara synagy Birleşen Arap Emirliklerinde geçirilýän futbol boýunça Aziýa kubogyndan başlandy. Taryhynda ikinji gezek yklymyň birinji derejeli futbol ýaryşyna gatnaşýan milli ýygyndymyz bu ýerde görkezijilerini ýokarlandyrmaga çalşar.
Halkara ýaryş sportuň 8 görnüşi boýunça ýaş türgenleriň müňlerçesini özünde jemlär. Gyşky sportuň geljekki ýyldyzlary Demirgazyk Sahalindäki Oýunlarda biatlon, dag lyžasy, lyžaly typmak, beýiklikden lyžaly bökmek, snoubord, hokkeý we şort-trek boýunça ýaryşarlar.
Oýunlary Halkara Olimpiýa Komiteti, Aziýanyň Olimpiýa geňeşi ýerli sport guramalary bilen birlikde gurnaýarlar. Bu oýunlar, şol bir wagtyň özünde, 2020-nji ýylda Lozanna şäherinde geçiriljek Ýetginjekleriň gyşky Olimpiýa oýunlaryna taýýarlygyň bir tapgyryna öwrüler.
Sahalindäki ýaryşlara türgenler bilen bir hatarda daşary ýurtlardan 200 çemesi meýletinçiniň, şol sanda türkmen meýletinçileriniň hem gatnaşmagyna garaşylýar.
Yklym birinjiligi agyr atletikaçylaryň Olimpiada ― 2020-ä gatnaşmak mümkinçiligini has-da artdyrjak, gerek bolsa käbir türgenlere gönüden-göni hukuk berjek halkara ýaryşlaryň biri bolar. Mundan öň Olimpiýa oýunlaryna saýlama tapgyrlaryň ikisi geçirilipdi. Olaryň birinji Aşgabatda geçirilen Dünýä çempionaty bolsa, ikinji Doha şäherinde geçirilen Kataryň açyk kubogydy. Türkmen agyr atletikaçylary Hytaýdaky yklym ýaryşyna-da gatnaşyp, Olimpiýa oýunlaryna nobatdaky ädimini ädip bilerler.
Dünýä birinjiliginde türkmen hokkeýçileri Bolgariýanyň, Lýuksemburgyň, Günorta Afrika Respublikasynyň, Hytaýyň we Türkiýäniň ýygyndylary bilen duşuşarlar. Üçünji dwiziýonyň iň güýçli ýygyndylarynyň arasynda geçirilýän ýaryşda gazanyljak ýeňiş hokkeýilerimize indiki çempionatda ikinji derejeli dwiziýonda ýaryşmaga mümkinçilik berer.
2020-nji ýylda Tokio şäherine baryp bilmek üçin türgenlerimize ýene bir mümkinçilik, ýöne bu gezek basketbolçy zenanlarymyzyň mümkinçiligi. Çünki dünýä kubogy, şol bir wagtyň özünde, Olimpiýa oýunlarynyň saýlama tapgyrlarynyň biri bolup gider.
Türkmenistanyň zenanlar ýygyndysynyň bu ýaryşdaky garşydaşlary ozalky çempion Italiýanyň, şeýle hem Russiýanyň, Hytaýyň, Ýaponiýanyň, Fransiýanyň, Şweýsariýanyň, Gollandiýanyň, Indoneziýanyň, Çehiýanyň, Latwiýanyň, Eýranyň, Wengriýanyň, Rumyniýanyň, Ukrainanyň, Andorranyň we Mongololiýanyň ýygyndylary.
Dogry, ýaryşa heniz 10 çemesi wagt bar. Ýöne türkmen boulingçileri yklym ýaryşyna häzirden taýýarlyk görýärler. Munuň üçin Olimpiýa şäherçesindäki ähli mümkinçilikleri bolan bowling zallary milli ýygyndymyzyň ygtyýarynda.
Aziýa çempionatyndan öň Türkmenistanyň bouling boýunça ýygyndysy Özbegistanda geçiriljek «Tashkent Open ― 2019» halkara ýaryşyna hem gatnaşarlar. Bu ýaryş milli ýygyndymyz üçin yklym çempionatynyň möhüm taýýarlyk tapgyryna öwrüler.
Türkmenistanyň milli ýygyndysynyň esasy düzümi ýakynda tamamlanan milli çempionatyň ýeňijilerinden ybarat bolar. Türkmen samboçylarynyň Buharestde geçirilen geçen dünýä çempionatynda agram derejeleriniň altysy boýunça medallary gazanmagy, Daşkentde geçirilen Aziýa çempionatynda bolsa 39 medal ýygnamagy Seuldan hem uly üstünlikler bilen dolanjakdygyna ynamymyzy artdyrýar.
Ýokarda-da nygtaýşymyz ýaly, bu sanaw takmyny sanawdyr. Türgenlerimiziň şu ýylyň dowamynda gatnaşjak halkara ýaryşlarynyň sany has hem köpelip biler. Diňe biziň ýurdumyzda hem halkara ýaryşlaryň ençemesini geçirmek meýilleşdirilýär. Ähli ýaryşlarda gazanylan üstünlikleriň «Türkmenistan ― rowaçlygyň Watany» ýylyny has-da şöhratlandyrjakdygyna tüýs ýürekden ynanýarys.
2023-nji ýylyň täleýnamasy: Gündogar senenamasy we ýyldyzlar boýunça.
2023-nji ýyl Gündogar senenamasynda gara suw towşanynyň ýyly diýlip kesgitlenilýär (başga bir garaýyşlara görä, pişik ýyly). Towşan (pişik hem) umuman, parahatçylygy we ümsümligi, durnuklylygy halaýan, howp abananda bolsa ýiti dyrnagyny ulanyp bilýän jandardyr.
Towşan ýyly 2023-nji ýylda 1-nji ýanwarda däl-de, 22-nji ýanwarda başlanyp, 2024-nji ýylyň 9-njy fewralynda hem tamamlanýar. Emma towşan ýylyny muňa garamazdan adaty Täze ýyl gijesinde garşy almak bolar. Täze ýyla lybas saýlamakda adaty hem-de oňaýly eşikleri saýlap almak, aýratyn-da fiolet ýa-da liliýa reňkli öwüşginlere üns bermek ýerliklidir.
2023-nji ýylda syçan ýylynda doglanlar üçin çynlakaý bir töwekgelçilik etmezlik we kadaly durmuş ýörelgesini alyp barmak zerurdyr, sebäbi pişik syçan üçin howply bolup biler.
Öküzler üçin bu adaty, «işlenilýän» ýyl bolar, bu ýylda zerur däl zatlara üns bermän işlemek dogry bolar. Bu öz haýsydyr bir täze işiňizi ýola goýmak, täze taslamalara başlamak üçin amatly pursatdyr. Umuman alanyňda, towşan (ýa-da pişik) öküz bilen oňat gatnaşykda bolýar.
2023-nji ýylda bars az-kem dynçlykda bolar we geljekde gazanjak üstünlikleri üçin güýç toplamaga mümkinçilik alar. Umuman, bu ýyl bars ýylynda doglan ynsanlar üçin dynç almak, syýahat etmek mümkinçiligi bilen asuda we amatly ýyl bolar.
Öz doglan ýylynda towşan (pişik) ähli başlangyçlarda — işde, maşgala durmuşynda, dostlary bilen üstünlikleri gazanar.
Balyk ýylynda doglanlar üçin 2023-nji ýyl ýakymly we gyzykly bolar, ol edil at ýylynda doglanlar üçin bolşy ýaly, gaty köp tagalla etmän, ähli işlerde özüni şöhratly görkezmäge mümkinçilik bolar.
Ýylan üçin bu ýyl dolulygyna şowly bolar,emma azda-kände yhlas etmeli bolsaňyzam, diňe dynç almak bilen, bolup geçýän zatlara gapdaldan tomaşa etmek mümkinçiligine eýe bolarsyňyz.
Goýunlar (Geçiler) Täze ýylda kuwwatly howandarlaryň hemaýat bermegi bilen ýokary derejelere çykyp bilerler.
Maýmynlar we towuklar indiki ýylda özlerine ünsli çemeleşmeli, rahat alyp barmaly bolarlar. Maýmyn baryňa şükür etmek duýgusyny unudyp, ähli gazananlaryna howp abandyryp biler, edil şonuň ýaly-da horaza ähli jedellerden we çekişmelerden uzak durmak hem-de ähli zatlarda seresap bolmak maslahat berilýär.
It üçin geljek ýyl hem asuda we parahatçylykly bolar. Öýde rahatlygy we oňaýlylygy, şeýle hem maşgala döretmek üçin iň amatly wagtdyr.
Doňuz üçin 2023-nji ýylda has soňky söweşlere güýç toplamak üçin dynç almaga has köp wagt sarp etmek gerekdir.
Geljek ýyl babatda ýyldyzlar näme diýýär?
Täze ýylda hamallar köplenç maşgalasyna we dostlaryna kömek bermeli bolar. Esasan öz bähbidiňize zyýan bermeli däldir. Öz zähmet ýoluňyzyň basgançagyny ýokary galdyryp bilersiňiz, ýöne munuň üçin synanyşmaly bolarsyňyz.
Sowurlara (öküzçeler) daş-töweregiň sazlaşygyny ele almak — artykmaç zatlar taşlamak, kalbyny we pikirlerini tertibe salmak, geçmişiň ýüklerini unutmak maslahat berilýär. 2023-nji ýylda towşan sowura hatda iň kyn arzuwlaryny hem amala aşyrmaga kömek eder. Tomus — elektrik enjamlary we gaz ulanylanda töwekgelçilikleriň köpelýän wagtydyr, mundan seresap bolmak gerekdir. Täze ýylda maşgalada täze agzalaryň peýda bolmagyna ýa-da ýaşaýyş şertleriniň gowulaşmagyna garaşyp bolar.
Jöwzalar üçin geljek ýyl ýaramaz endiklerden dynmagyň iň amatly wagtydyr. Şeýle hem, bu ýyl syýahat etmek, uzakmöhletleýin meýilnamalary düzmek we peýdaly tanyşlyklary açmak üçin wagtdyr. Geçen ýylda haýsydyr bir ýerliksiz edilen hereket üçin 2023-nji ýylda jogap bermeli bolar. Ýoluňyzda hilegär adamlar bilen duşuşmak hem-de şol sebäpli kazyýet işine baryp ýetmek howpy bardyr.
Täze ýylda seretanlar öz taýyny tapyp, maşgala gurup bilerler. Eger yhlas etseler, maliýe taýdan hem olar ýeterlik derejede üstünlik gazanarlar. Hilegärlikli mahabat tekliplerine gulak asmak maslahat berilmeýär, olar bu tekliplere ynanyp pul ýitirip bilerler.
Esetlere (ýolbarslara) Täze ýylda has zerur bolmasa iş ýerlerini üýtgetmek maslahat berilmeýär. Maşgalada kynçylyklar bolup biler, saglygyňyza has seresap bolmaly bolar. Gozgalmaýan emläk ýaly uly zatlary satyn almagyňyz hem-de telekeçilik taslamalarynyň eýesi bolmagyňyzy mümkindir. Dürli hili resminamalara gol çekilende has seresap bolmagyňyz gerekdir.
Geljek ýylda sünbüle (gyz) ýyldyzynyň astynda doglanlar karz almakda we çykdajylaryny ölçermekde juda seresap bolmaga, şeýle hem «çal» maliýe shemalaryndan we «gara» hasaplardan gaça durmaga çagyrylýar. Emma iş üsti bilen köp syýahat etmäge, şertlerini giňeltmäge mümkinçilik bolar. Umuman aýdylanda, Täze ýyl işde we maşgalada bolup biljek köp sanly üýtgeşmeleri wada berýär (nikalaşmak, çagalaryň dünýä inmegi we ş.m.).
Mizanlara (tereziler) ýylyň birinji ýarymynda syýahatçylyk ýaly özboluşly täzelikler garaşýar, uly we köp sanly meýilleşdirilen söwdalar, aksiýa çärelerinde ýeňiş gazanmak mümkinçiligi ýaly zatlaryň başa barmagy mümkindir. Maliýe sowatlylygyňyzy ýokarlandyrmak üçin bu ýyl netijeli bolar. Bu ýylda mizanlar has bagly we zyýanly zatlaryndan çetde durup, balansy gözegçilikde saklamalydyr.
Täze ýylyň akraplar (içýanlar) üçin üstünlikli bolmagyna garaşylýar. Bu ýylda işiňiz ugruna bolup, edeniňiz ýerine düşer, emma munuň üçin yhlas edip, kyn işlerden baş alyp çykmaly bolarsyňyz. Ýylyň birinji ýarymy öýüňizi abatlaşdyrmak — mebel satyn almak, öý gurşawyny abatlamak üçin has şowly döwür bolar. Soňky wagtlarda ynam bildiren adamlaryňyzdan garaşylmadyk ýagdaýda göwün etmegiňiz mümkindir.
Kowuslar täze peýdaly tanyşlyklara, bilim almak mümkinçiligine garaşýarlar, bu bolsa size soňlugy bilen iş tapmaga ýa-da özbaşdak işiňizi açmaga kömek eder. Ýylyň başynda syýahat ýa-da uzak iş saparlaryny amala aşyrmagyňyz mümkin. Täze ýylda býurokratik meseleler aňsatlyk bilen çözüler, şahsy we maşgala durmuşyndaky üýtgeşmeleriň boljakdygyny hem bellemek gerekdir (toýlar, çagalaryň dünýä inmegi, täze ýere göçmek).
2023-nji ýylda jediler (owlaklar) durmuşlaryny rahatlyk bilen kadalaşdyrmaga — abatlaşdyrmaga, tekjeleriniň içini täzelemäge we işdäki ýüklerini azaltmaga mümkinçilik alarlar. Täze bilimleri öwrenmeli bolar ýa-da köp sanly adamlaryň öňünde çykyş etmeli bolar, emma netijede täze girdeji çeşmeleri peýda bolup biler. Bu ýylda dowamly kesellere gözegçilik etmeli we öz wagtynda lukmana görünmelidir.
Daluwlar geljek ýylda geçmişiň örän täsirli alamatlary bilen ýüzbe-ýüz bolarlar, emma olar oňa uly hyjuw bilen garaşmaly däldir. Täze ýyl döredijilik we täze güýmenjeler, şeýle hem syýahat etmek üçin üstünliklidir. Çagalary edinmekde astrologlar garaşmagy maslahat berýärler. Ýol we ýangyn howpsuzlygy bilen bagly düzgünlere has uly ähmiýet bermek zerurdyr.
2023-nji ýylda hutlar (balyklar) geçmişde çeken zähmetiniň netijelerini gowy we negatiw görnüşde alyp bilerler — geçen ýylda eden hatalary üçin Täze ýylda jeza alyp bilerler. Umuman aýdylanda, geljek ýyl bular üçin maliýe hem-de şahsy mümkinçilikleri üçin şowly bolar, esasy zat zeper ýetirip biljek gurşawdan daşda durmalydyr.
20-nji iýul Küşt oýnunyň halkara güni.
Küşt – gadymy akyl-paýhas oýnudyr.  Takmynan,  2000 ýyl mundan öň ýüze çykan bu oýun Hindistanda dörän diýlip hasap edilýär. Al-Biruni “Hindistan” atly kitabynda küşt oýnuny döreden brahman (Hindistanyň iň ýokary kasta jemgyýetine degişli bolan adam) barada hekaýany beýan edýär.
Özüniň döreden oýny üçin Rajadan göräýmäge ýönekeý bolan baýragy: küşt tagtasynyň her indiki öýjüginde iki esse köpelýän bugdaý dänesiniň toplumyny sorapdyr.
Küşt oýny  sportuň köpçülikleýin we meşhur görnüşleriniň birine öwrüldi. Küşt boýunça dünýäniň resmi çempionatlary, yklymara ýaryşlary, halkara ýaryşlary giňden geçirilip, sport äleminde görnüklilige eýe boldy. Sportuň beýleki käbir görnüşlerinden tapawutlylykda, küşt dünýäniň ähli ýurtlarynda diýen ýaly ýaýrap, diňe bir sport däl-de, eýsem ylym hökmünde-de uly işler geçirilip başlandy.
Küşt oýnunyň içki düzgünleri uruş, söweş ýaly alnyp barylýar. Ýagny, Şanyň, weziriň, köşkleriň, atly goşunyň, pyýada goşunyň, her tarapyň öz serhediniň, çäginiň bolmagy, garşydaşlaryň biri-birinden artykmaçlyk gazanmak we üstün çykmak esasy maksadynyň bolmagyndan gelip çykýar.
Emma küşt oýny hakyky söweşden tapawutlanýar.
Birinjiden, hakyky söweşde garşydaşlaryň güýçleri deň bolmaýar, hem-de zarba gezekli-gezekligine berilmeklik düzgünine eýermeýär.
Ikinjiden bolsa, bu hyýaly söweş, diňe akyl-paýhas bilen bäsleşilýär.
1966 ýyldan bäri her ýylyň 20-nji iýulynda aň-paýhas oýny bolan küşt oýnunyň güni bellenilip gelinýär. (International Chess Day). Baýramçylyk Bütindünýä küşt Federasiýasy tarapyndan döredildi.
Türkmenportal.com.tm saýtynyň adyndan ähli küştçileri Bütindünýä küşt oýnunyň güni bilen gutlaýarys.
21-nji tapgyr: gyzykly maglumatlar.
Üstünlik ýer eýelerinde: Tapgyrda 3 duşuşykda ýer eýeleri, bir duşuşykda myhmanlar ýeňiş gazandy. Bir duşuşyk bolsa deňlik bilen tamamlandy.
Her 10 tapgyrdan: Dogry, bir oýunçynyň bir duşuşykda 4 gol geçirip bilmegi aňsat däl. Ýokary ligada bu ýagdaý her 10 tapgyrdan bir gezek gabat geldi. Şu wagta çenli bir duşuşykda 4 gol geçirip bilen (gürrüň diňe 4 gol hakda barýar, şondan az hem, köpem däl) 3 futbolçy bar. Täsin tarapy Altymyrat Annadurdyýew («Ahal») 1-nji tapgyrda, Myrat Ýagşyýew («Balkan») 11-nji tapgyrda, Nurýagdy Muhammedow (HTTU) 21-nji tapgyrda şeýle netijäni görkezmegi başardy.
21-nji tapgyrda 22 gol: 22 golly şu tapgyr möwsümdäki iň golly tapgyr boldy. Başgaça aýtsak, tapgyrda her duşuşykda 4,4 gol geçirildi.
Iň uly hasaply we iň köp golly: Elbetde, ilkinji bellenilmeli zat, bu duşuşyk möwsümdäki iň uly hasaply we iň köp golly duşuşykdyr.
15 basgançak ýokary galdy: Şu tapgyra çenli çempionatda geçiren 4 goly bilen iň netijeli hüjümçileriň sanawynda 24-nji orunda gelen Pirmyrat Sultanow diňe şu duşuşykda geçiren 5 goly bilen (jemi 9 gol) bu sanawyň 9-njy ornuna çenli çykdy.
Pirmyrat üçünji aýlawy söýýär: Geçen ýyl HTTU bilen «Bagtyýarlyk-Lebabyň» arasynda üçünji aýlawda bolan duşuşyk hem janköýerleriň ýadyndadyr. Şonda HTTU myhmançylykda 11:0 hasabynda ýeňiş gazanypdy. Süleýman Muhadowyň şikes almagy bilen hüjümiň esasy oýunçysyna öwrülen Pirmyrat Sultanow şol duşuşykda hem 6 gezek tapawutlanmagy başarypdy.
Deňleşdiler: Şu tapgyra çenli HTTU-nyň hüjümçileri Nurýagdy Muhammedowyň 5, Pirmyrat Sultanowyň 4 goly bardy. «Daşoguz» bilen geçirilen duşuşykda bolda N.Muhammedow 4, P.Sultanow 5 gol geçirdi. Indi HTTU-ly hüjümçileriň ikisinde-de 9 gol bar. Ýeri gelende aýtsak, N.Muhammedow iň netijeli hüjümçileriň sanawynyň 10-njy ornuna çenli beýgeldi.
Nurýagdynyň 9-lyklary: Şu duşuşykda 9-lyk belgidäki köýnekçede çykyş eden Nurýagdy Muhammedowyň duşuşykdan soň şu möwsümde geçiren gollarynyň sany 9-a çykdy. Şeýlelikde, hüjümçi iň netijeli futbolçylaryň sanawynda 19-njy orundan 10-njy orna çykdy — 9 basgançak.
Hem 7-nji gol, hem 1-nji gol: Duşuşykda HTTU-nyň geçiren 7-nji golunyň awtory, toparyň kapitany Gurbangeldi Batyrow möwsümdäki ilkinji goluny geçirdi.
Pirmyrat Sultanow ikinji 5-likçi: Pirmyrat Sultanow şu möwsümde bir duşuşykda 5 gol geçirip bilen 2-nji futbolçy boldy. Mundan öň 4-nji tapgyrda Myrat Ýagşyýew («Balkan») 5 gol geçirip bilipdi. Täsin tarapy Pirmyrat hem, Myrat hem şol gollary «Daşoguzyň» derwezesinden geçirdi.
Bir derwezä 70 gol: Şu duşuşykdan soň «Daşoguz» möwsümde derwezesine 70 we ondan kän gol geçirden ilkinji topar boldy.
Myhmançylykdaky 10 şowsuzlyk: Şu tapgyrdan soňra «Daşoguz» möwsümde myhmançylykda 10 duşuşykda utulan ilkinji topar boldy.
Boljak işe çäre ýok: Käte duşuşygyň ykbalyny ýekeje penalti çözýär, käte-de bir awtogol. «Şagadam» — «Altyn asyr» duşuşygy hem şeýle boldy. Geçen tapgyrda «Energetigiň» derwezesine pökgi geçirip, topardaşlaryny we janköýerlerini begendiren Annageldi Weliýew bu tapgyry hem boş geçirmedi. Arman salgysyny ýalňyşdy.
«Bawariýa» bol-a: Ýokary liganyň ýaryş tertibiniň birinji basgançagyndaky topar ikinji orundaky garşydaşyndan 12 utuk öňe geçdi.
Boliýan «Balkana» uýgunlaşýar: Hüjümçi Aleksandr Boliýan üçünji aýlawda «Balkanyň» düzümine goşuldy. Tejribeli hüjümçi aýlawda geçiren duşuşyklarynyň üçüsinde hem tapawutlanmagy başardy.
Ýagşyýew ikinji onlugy doldurdy: Tapgyrda Süleýman Muhadow bilen Altymyrat Annadurdyýewden «ses-seda» çykmansoň, iň netijeli hüjümçileriň ýaryşynyň başyny ynamly çekip gelýän, iň ýakyn bäsdeşi S.Muhadowdan iki pökgi öňe saýlanan Myrat Ýagşyýew şu möwsümde 20 gol geçiren ilkinji futbolçy boldy.
«Balkan» — bir meýdanda 30 gol: Şu tapgyrdan soň «Balkan» futbol topary öz meýdanynda 30 gol geçiren ilkinji topar boldy.
Garaşylan hüjümçiden garaşylmadyk ýagdaý: «Aşgabada» gelmegi bilen toparyň oýnuna täsirini ýetirmegine garaşylan Wahyt Orazsähedow Ýokary ligada bary-ýogy üçünji duşuşygynda agyr şikes aldy. Hüjümçiniň indiki oýnuna haçan çykjakdygy entek näbelli.
Durdyýewiň 10-njy goly: «Ahalyň» derwezesine ilkinji goly girizen hüjümçi Didar Durdyýew şu möwsümde 10 we ondan kän gol geçiren futbolçylaryň sanawyna 8-nji bolup goşuldy.
«Ahalda» we «Ahala»: Şu möwsümde derwezelere girizen pökgüleriniň üçüsini «Ahalyň» düzüminde oýnaýarka geçiren Gurban Annaýew täze toparyndaky ilkinji goluny öňki topardaşlarynyň derwezesinden geçirdi. Bu gol Gurbanyň şu möwsümdäki 4-nji goludyr.
Güýçmyradyň ilkinji ädimi: Güýçmyrat Annagulyýewiň «Hazynany» ýeňşe umytlandyran goly futbolçynyň şu möwsümde derwezelere geçiren ilkinji pökgüsidir.
Balakaýewiň ilkinji goly «Ahaly» ganatlandyrdy: Şu duşuşykda «Ahalyň» «Hazyna» bilen arany bir gola çenli ýygyrmagyna sebäp bolan Begmyrat Balakaýew möwsümdäki ilkinji goluny geçirdi.
444: Bu owadan san «Ahal» futbol toparynyň Ýokary ligada geçiren duşuşyklarynyň sany.
«Ahal» birinji orundaky deňlikçi: Şu duşuşykdan soň, «Ahal» şu möwsümde 7 duşuşygyny deňlik bilen tamamlan ilkinji topar boldy.
1:0 — 54' (p.) Begenç Alamow.
2:0 — 90+3' Tirkiş Muhammetberdiýew.
Iki tapgyrdan bäri ikinji gol: «Şagadamdan» ýene-de «Merwe» dolanyp gelen Tirkiş Muhammetberdiýew soňky iki tapgyrda hem tapawutlanyp gelýän az sanly futbolçylaryň biri. Tirkişiň bu gollarynyň bir aýratynlygy bolsa, olaryň ikisiniň hem «Merwiň» duşuşykdaky ikinji goly bolmagydyr.
Möwsümde ilkinji gezek: «Merw» bilen «Energetigiň» arasynda şu möwsümde bolan duşuşyklar ilkinji gezek bir toparyň ýeňşi bilen tamamlanýar. Mary derbisinde öňki iki duşuşyk deňlik bilen tamamlanypdy.
Alamowdan ikinji penalti: Özüniň dürs jerime urgusy bilen geçen möwsümde ýatdan galan futbolçylaryň biri Begenç Alamow şu möwsümdäki ikinji 11 metrlik jerime urgusyndan dürs peýdalandy.
31 pökginiň kyssasy.
— Myrat, Täze ýyl baýramynda futbol hakynda siziň bilen söhbet etmegi makul bildik. Sebäbi juda ýönekeý — siz tamamlanan ýylda ýurdumyzyň futbol çempionatynyň iň köp pökgi geçiren futbolçysy bolduňyz. Bu üstünlik hem-de Täze ýylyňyz bilen bilelikde gutlaýsak diýdik.
— Sag boluň! Siziňem baýramyňyz gutly bolsun.
— Biziň bilşimize görä, siz Ýokary ligada 2012-nji ýyldan bäri çykyş edýärsiňiz. Şol ýylda bary-ýogy iki gezek tapawutlanypsyňyz. Ýöne şondan üç möwsüm soňra Türkmenistanyň iň netijeli hüjümçisi bolup bilmegiňiz juda uly üstünlik. Gürrüňi futbola gelşiňizden başlaýalyň!
— Ähli futbolçylarda bolşy ýaly, ýaşyl meýdana çykmak meniň hem çagalyk arzuwlarymyň biridi. Şonuň üçin çagalykdan şäherimizdäki «Olimp» sport mekdebinde tälim alyp başladym. Biziň «Olimp» futbol toparymyz bolsa, ýurdumyzyň Milli futbol çempionatynyň birinji ligasynda çykyş edýär. Bu gün öňki topardaşlarymyň köpüsiniň Ýokary ligada çykyş edýändigi meni begendirýär. Olaryň arasynda Muhammet Astanow, Farhad Italmazow, Ruslan Nuriddinow, Ruslan Italmazow, Furkat Tursunow, Dima Barabaş, Umitjan Kerimow, Hudaýkuly Satdykow ýaly futbolçylaryň atlaryny agzap bilerin. Biziň şol wagtky baş tälimçimiz Igor Barabaş Wladimrowiçe bolsa hoşallygymyň çägi ýokdur. Biz tejribeli halypadan juda kän zady öwrendik.
— Ýokary liga gelşiňiz barada hem gürrüň beräýseňiz.
— Ýokary ligada esgerlik borjumy tamamlap gelenimden soňra çykyş edip başladym. 2012-nji ýylda şol wagt Ýokary ligada çykyş edip ýören «Bagtyýarlyk-Lebap» toparynyň tälimçisi Rinat Faýzullaýewiç meni topara çagyrdy. Ýokary ligada ilkinji geçiren pökgim hem ýadymda. Şol gün biz Türkmenistanyň Aragatnaşyk ministrliginiň «Altyn asyr» toparyny kabul edipdik. Men duşuşyk 89-njy minudynda Ýokary ligadaky ilkinji pökgimi geçirdim. Şol pökgi hem duşuşygyň ykbalyny çözdi — biz 1:0 hasabynda ýeňiş gazandyk. Şondan soňky möwsümde (2013-nji ýyl) hem «Bagtyýarlyk-Lebapda» çykyş etdim. 2014-nji ýylyň ýarym möwsümini «Daşoguzyň» düzüminde geçirdim. Üçünji aýlawdan başlap bolsa «Balkan» toparynyň düzümine goşuldym.
— Myrat, käbir futbolçylar uly futbola futzaldan gelýär. Siziň azda-kände futzal tejribäňiz barmy?
— Elbetde, futzalam gyzykly oýun. Menem futzal oýnap gördüm. Hatda toparymyz bilen 2013-nji ýylda futzal boýunça Türkmenabat şäheriniň kubogy ugrundaky ýaryşyň finalyna çenli baryp ýetdik.
— Ýokary liganyň üç toparynda çykyş edip gördüňiz. Arasyndan siziň ykbalyňyzda aýratyn yz galdyrany haýsy?
— Bilýäňizmi näme, her toparyň kalbyňda aýratyn orny bolýan eken. «Olimpde» men futbolyň nämedigine has anyk göz ýetirdim. «Bagtyýarlyk-Lebap» Ýokary ligadaky çykyşlarymyň başlangyjy. Heý, onsoň şeýle topary unudyp bolarmy? «Daşoguzda» ýarym möwsüm çykyş eden-de bolsam, bu ýerde-de tejribämi artdyrdym. Ýöne, elbetde, janköýerlerimiziň hem bilşim ýaly, esasy üstünligi «Balkan» bilen gazandym. Şonuň üçin bu toparyň ykbalymda aýratyn uly orny bardyr. Mundan soňra çempionatyň iň netijeli hüjümçisi bolmak ýa nesip eder, ýa etmez, ony aýdyp biljek däl, ýöne arkaňda güýçli topar, tejribeli futbolçylar bar bolsa, ýetilmejek sepgit ýok eken.
— «Indi şuny beräýsem» diýip oturan sowalyma jogap alaýdymam öýdýän. «Balkandaky» üstünligiňiziň syry barada soraýjakdym.
— Hawa, arkamda güýçli topar bardy. Toparda her kim öz wezipesine dogry düşünip, şony hem ýalňyşsyz berjaý etse, bir möwsümde 40 pökgi geçirmegem ýetilmejek menzil däl eken. Meni goldan ähli topardaşlaryma, maňa ynanan tälimçilerimize çäksiz hoşallygymy bildirýärin.
— Myrat futboldaky iň uly arzuwyňyz näme?
— Elbetde, ýurdumyzyň çempiony bolmak we Kubok almak, nirede çykyş etsemem, ýaşyl meýdana köpräk çykyp, köpräk pökgi geçirmek. Galyberse-de, milli ýyygndymyzyň düzüminde türkmen futbolynyň Ýer ýüzündäki at-abraýyna goşant goşmak meniň üçin belent mertebe bolardy.
— Hüjümçi hökmünde Ýokary ligada geçiren pökgüleriňiziň sany ýadyňyzdamy?
— Eger ýalňyşmaýan bolsam, Ýokary ligada çykyş eden ilkinji ýylymda (2012-nji ýyl) «Bagtyýarlyk-Lebabyň» düzüminde 2 gezek, 2013-nji ýylda 12 gezek tapawutlanypdym. 2014-nji ýylda 18, 2015-nji ýylda-da 31 pökgi geçirdim.
— Myrat, belki özüňem habarlysyň? Ýöne Ýokary ligada soňky 14 ýylda bir möwsümde hiç bir futbolçy hem 31 pökgi geçirip bilmändi. Maglumat bersek, 1992-nji ýylda Sergeý Kazankowyň 41, 1995-nji ýylda Rejepmyrat Agabaýewiň hem 41, 2001-nji ýylda Didargylyç Urazowyň bir möwsümde 32 pökgüsi bardy. Diýjek bolýan zadym, siziň görkezen netijäňiz Ýokary liganyň 1992-nji ýyldan bäri taryhynda üçünji orny eýeleýär. Elbetde, bu üstünlik has uly netijeleri görkezmäge ruhlandyrýandyr.
— Elbetde, futbolçy hemişe-de ýetilmedik sepgitleriň ýolunda. Ýaňam aýdyşym ýaly, hüjümçi hökmünde has kän pökgi geçirip bilmek meniň iň uly arzuwlarymyň biri. Maglumatlar üçin bolsa, sag boluň!
— Geljekde tälimçi bolmak maksadyňyzda barmy?
— Men şu wagt futbolçy, ýaşyl meýdanda çykyş etmeli. Geljegimi bolsa, wagty geliberende pikir ederin-dä!
— Dünýä futbolyndan halaýan toparlaryň we futbolçylaryň barada hem eşidäýsek.
— Ispaniýanyň «Real Madrid» we «Barselona» toparlarynyň duşuşyklaryna, wagt tapsam, tomaşa edýärin. Halaýan futbolçylarym bolsa Kriştiano Ronaldo, Neýmar we Anhel Di Maria.
— Eger futbolçy bolmadyk bolsaňyz, haýsy käri saýlardyňyz.
— Men-ä şol barada pikirem etmändirin, dogrusy. Çünki futbolçylykdan başga käri arzuw etmändim.
— Myrat, siziň üçin futbolçylyk kärmi ýa ykbal?
— Ykbal. Çünki kär hem ykbalyň bir parçasydyr.
— Mümkin bolsa, saýtymyzyň okyjylaryny Täze ýyl baýramy bilen gutlap beräýseňiz.
— Ilki bilen, «Turkmenportala» Täze ýylda-da iş rowaçlyklaryny arzuw edýärin. Onuň ähli okyjylaryny 2016-njy ýylyň gelip ýetmegi bilen gyzgyn gutlaýaryn. Goý, Täze ýyl bizi göwnümizde beslän ähli maksat-myradymyza ýetirsin! Düşümli ýyl bolsun!
— Täsirli söhbetdeşlik üçin sag boluň! Ine, 2016-njy ýyla-da girişdik. Ýene-de siziň adyňyzy türkmen futbolynyň öňdebaryjylarynyň arasynda eşideris diýip tama edýäris!
— (ýylgyrýar) Köp sag boluň! Nesip bolsa.
3x3 basketbol boýunça türkmenistanly zenanlar toparynyň kapitany altyn medal gazanjakdyklaryna ynanýar.
3x3 basketbol boýunça Türkmenistanyň zenanlar toparynyň kapitany 17-27-nji sentýabr aralygynda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynda altyn medaldan pes netijä garaşmaýandyklaryny aýtdy.
Aýna Gökowa Merkezi Aziýada ilkinji gezek geçirilýän iň iri köpugurly sport çäresinde Aziýadan hem-de Okeaniýadan gatnaşjak iň ökde toparlara garşy çykyş etmek üçin kemsiz taýýarlanandyklaryny belledi.
“Biz her geçen gün ýeňiş gazanmaga bolan ynamymyz hasam artýar. Oýunlarda iň ýokary baýragy aljakdygymyza-da doly ynanýarys” diýip iki ýyl bäri toparyň kapitany bolan Aýna gürrüň berdi.
Aşgabatly türgen şu ýylyň başynda Serbiýa döwletinde bolup geçen okuw-tälimçilik ýygnanyşygynda dünýäniň iň ökde oýunçylarynyň käbirinden alan tejribeleriniň Oýunlara taýýarlyklaryna uly goşant goşandygyny aýtdy.
“Serbiýa döwletinde basketbol iň esasy sport bolup durýar. Şonuň üçin hem ol ýerde köp sanly ökde oýunçylar bar. Biz hem olardan köp zat öwrendik. Serbiýada fiziki taýdan has-da güýçlendik. Oýun tärimizi üýtgetdik. Şeýle okuw-tälimçilik ýygnanyşyklary toparlaryň hasam oňat çykyş etmegine ýardam berýär” diýdi.
Şeýle-de ol Serbiýa döwletinde topar bilen köp wagtlap bilelikde bolmagyň toparyň jebislik ruhunyň pugtalanmagyna şert döredendigini nygtady.
“Toparyň kapitany hökmünde meniň wezipäm topary agzybir saklamak. Men hemişe dostlukly gurşawyň bolmagyna, ýüze çykýan düşünişmezlikler bar bolsa olary çözüp, dartgynsyz gurşawy gazanmaga gözegçilik edýärin. Zenanlaryň arasyndaky basketbolda her zat bolup bilýär. Duýguçyllyk köp gabat gelip bilýär. Men bolsa topardaşlaryma öňümizde goýan maksadymyz barada yzygiderli ýatladyp durýaryn. Şeýle-de topar bolup hereket etmelidigimizi aýdýaryn” diýip Aýna gürrüň berdi.
Toparyň kapitany bu oýun bilen sekiz ýaşyndaka tanşandygyny, häzir bolsa 190 sm-lik boýa ýetendigini hem-de bu sportda ussatlaşandygyny aýtdy.
“Basketbol meni saýlady. Meniň boýum uzyn bolansoň, bir gün mekdebe gelip, basketbol oýnamaga başladym we örän lezzet aldym” diýip ol buýsanç bilen belledi.
Aýna bu toparda sekiz ýyl bäri oýnap, ençeme halkara ýaryşlara gatnaşdy. Olaryň esasylarynyň biri bolsa 2013-nji ýylda Katar döwletiniň Doha şäherinde geçirilen FIBA tarapyndan gurnalan Aziýa boýunça 3x3 basketbol çempionatynda bürünç medala mynasyp bolmagydyr.
Toparyň başynda Aýna ýaly ruhlandyryjy hem-de özüne ynamly kapitany bolany üçin, ýer eýesi bolup çykyş edýän topar Aşgabat-2017-de zenanlaryň arasynda geçiriljek 3x3 basketbol ýaryşlarynda owadan çykyşlaryny görkezmäge sabyrsyzlyk bilen garaşýar.
500-дневный по территории Туркменистана конный марафон в честь Азиады-2017 достиг Марыйского велаята.
500-дневный конный пробег в честь Азиады-2017, стартовавший 5 мая 2016 года у стен Государственного историко-культурного заповедника «Старая Ниса» и прошедший по городам и сёлам Ахалского, Балканского, Дашогузского и Лебапского регионов, достиг Марыйского велаята.
Встреча 17 всадников-участников марафона состоялась в городе Мары. Город с большой историей на реке Мургаб украшен эмблемами Азиады-2017 и спортивными панно.
Наездников, несущих факел будущих Игр, торжественно встретили представители местной администрации, почтенные старейшины, деятели культуры и творчества. Торжества продолжились в гигантской белой юрте «Türkmeniň ak öýi» (70 метров в диаметре, 35 метров в высоту), где в честь приезда гостей прошел яркий концерт.
Финиширует конный марафон 17 сентября на главной арене Ашхабадского Олимпийского городка – в день открытия Азиады-2017.
6 вредных привычек ребёнка, которые влияют на его здоровье.
«Привычка – вторая натура», – гласит известная пословица. Так оно и есть. Часто, появившись еще в детском возрасте, привычки остаются на всю жизнь. Но кроме полезных привычек (чистить зубы, делать зарядку по утрам) есть некоторые, которые отрицательно сказываются на здоровье детей.
Это навязчивое действие может иметь много негативных последствий. Ногти после такой «обработки» выглядят непривлекательно. Острые края могут поранить самого ребенка при неосторожном движении. Кроме того – под ногтями существует целый мир микроорганизмов и паразитов. Доказано, что подавляющее число детей с привычкой тянуть руки в рот заражены лямблиями (простейшими, паразитирующими в кишечнике).
Если у ребенка острицы (гельминты, которые вызывают энтеробиоз), при обгрызании ногтей может происходить постоянное самозаражение.
Часто дети подпирают лицо руками, когда читают, сидят перед телевизором или компьютером. Или просто теребят нос, или трогают губы. Привычка похожа на предыдущую. Но в подростковом возрасте она может повлиять на состояние кожи. Через загрязненные руки микробы могут попадать в кожные поры на лице. Склонность к повышенному образованию секрета сальных желез в сочетании с загрязнением создает идеальные условия для развития акне или угревой болезни.
Эта привычка плоха по многим причинам. Обычно для приема пищи перед телевизором ребенок занимает крайне неудобное положение (согнувшись или развалившись на диване). Часто куски пищи недостаточно хорошо пережевываются. Поэтому завтрак или обед за просмотром телешоу или сериала может негативно сказаться на работе пищеварительной системы. К тому же, ребенок отвлекается и перестает замечать, когда чувство голода сменяется чувством насыщения. В дальнейшем это может способствовать перееданию, развитию ожирения и сердечно-сосудистых заболеваний.
Очень часто дети перед учебой не завтракают, так как лишние полчаса сна считают гораздо более важными. При этом они пропускают необходимый прием пищи. Начнем с того, что завтрак – идеальное время для введения в ежедневное меню ребенка продуктов, богатых клетчаткой (каши, цельнозерновой хлеб), фруктов, источников кальция (творог, молоко). Без завтрака во время занятий у школьников возникает сильное чувство голода, которое они будут стремиться подавить «вредной едой».
Замечено, что дети, которые привыкли завтракать, имеют меньший индекс массы тела, и их ежедневная диета содержит меньше продуктов с насыщенными жирами. Поэтому утренний завтрак – это тоже вид профилактики ожирения и болезней сердца у детей.
Эта привычка плохо сказывается на сне ребенка. Вообще, от компьютеров очень сложно оторваться, и дети засиживаются допоздна. Подсчитано, что, зайдя в социальные сети, любой человек в среднем проводит там не менее 45 минут. Но, даже отключив электронное устройство, ребенку потребуется много времени, чтобы заснуть.
Дело в том, что экраны планшетов, смартфонов, компьютеров испускают излучение, похожее на дневной свет. При этом угнетается синтез гормона мелатонина, который регулирует суточные ритмы. Поэтому дети, подолгу работая с электронными приборами, могут испытывать потом трудности с засыпанием. Похожие проблемы возникают, если ребенок откладывает выполнение домашнего задания на поздний вечер. Головной мозг переключается на активный «дневной» режим работы, после чего отход ко сну становится проблематичным.
Если ребенок часто и подолгу слушает музыку в наушниках, это может привести к снижению слуха. Когда чаще всего дети слушают mp3-плееры? По дороге в школу, в поездках на общественном транспорте, во время путешествий на самолетах. Обычно вокруг стоит такой шум, что звук в наушниках приходится сильно увеличивать. В результате громкость может достигать 120 децибел! Регулярная звуковая нагрузка  может приводить к повреждению ресничных клеток внутреннего уха. В таком случае снижение остроты слуха будет необратимым.
При этом многие подростки, когда им предлагали отказаться от наушников, говорили, что без постоянного музыкального сопровождения у них возникает чувство депрессии и подавленности.
Дети очень легко привыкают к однажды установившемуся ритуалу. Многие привычки, возникшие у детей, с легкостью перетекают во взрослую жизнь. Постарайтесь с раннего детства прививать своему ребенку полезные привычки. Семейные завтраки и ужины, активный отдых по выходным, совместные походы в театры и на концерты не только помогут сблизиться с ребенком, но и принесут пользу здоровью.
7-nji tapgyryň möhleti süýşürilen «BALKAN» — «AHAL» duşuşygyndan soňra sanlar we maglumatlar.
HALYPADA TEJRIBE KÄN: «Balkan» — «Ahal» duşuşygynda, elbetde,  esasy jogapkärçilik baş tälimçileriň üstüne düşdi. «Balkanyň» häzirki baş tälimçisi Aly Gurbany geçen möwsümde «Ahal» toparyna tälim beripdi. «Ahalyň» häzirki tälimçisi Guwançmuhammet Öwekow bolsa onuň kömekçisidi. «Şagirt halypadan ozdurmasa, kär ýiter» diýilse-de, tejribeli halypa entek şägirtlerden has ussatdygyny ýene bir ýola subut etdi.
BASSYR 3-NJI GEZEK: Duşuşygyň 8-nji minudynda ýer eýelrrini öňe çykaran ezber hüjümçi Serdaraly Ataýew bassyr 3-nji duşuşykda tapawutlanyp gelýär.
«AHALY» ÖŇKI OÝUNÇYLARY ÝEŇDI: Myhman toparyň derwezesine pökgüleri geçiren Amir Gurbany bilen Serdaraly Ataýew geçen möwsümde «Ahalyň» düzüminde çykyş edipdi. Täze möwsümiň başynda toparda «gereksiz» hasaplanan oýunçylar bu gün öňki topardaşlaryna ilkinji duşuşykda zarba urdy. Edil «Real Madridde» hemişe ätiýaçda oturan Moratanyň «Ýuwentusyň» düzüminde başarjaňlyk bilen çykyş edip,  asyl toparyny Ýewropanyň Çempionlar ligasyndan çykaryşy ýaly...
ÝAGŞYÝEW ARANY AÇÝAR: Duşuşykda «Ahalyň» derwezesine dördünji pökgini girizen Myrat Ýagşyýew şu möwsümdäki gollarynyň sanyny 18-e çykardy. Ol iň ýakyn bäsdeşi Süleýman Muhadowdan («Altyn asyr») indi 3 gol öňde.
5-NJI 40-LYKÇY: Myrat Ýagşyýew soňky 3 möwsümde derwezeden geçiren pökgüleriniň sany 40-dan geçen 5-nji oýunçy boldy.
15, 20 DÄL, 1520: Şu duşuşykda «Balkan» topary milli ýaryşlardaky (Türkmenistanyň çempionaty we Kubogy göz öňünde tutulýar) 1520-nji goluny geçirdi.
900: Myrat Ýagşyýewiň şu duşuşykda «Ahalyň» derwezesine girizen pökgüsi toparyň milli ýaryşlarda geçirden 900-njy goly boldy.
«HALASGÄR»: Bu duşuşyk 7-nji tapgyry şu möwsümdäki iň az golly tapgyrlaryň biri bolmakdan halas etdi. «Balkan» – «Ahal» duşuşygyndan soň 7-nji tapgyrda derwezelere jemi 14 pökgi geçirildi. Mundan öň 13-nji tapgyrda 14 pökgi geçirilipdi.
40-a ÝEKEJE ÄDIM: «Balkan» şu möwsümiň iň golçy topary. Topar şu duşuşykda 39-njy goluny hem derwezeden geçirdi.
DEŇLIK BOZULDY: Şu tapgyrdan öň «Balkan» bilen «Ahalyň» geçirden gollarynyň sany deňdi. Toparlaryň hersi möwsümiň başyndan bäri derwezesinde 11 pökgini görüpdiler. Bu duşuşyk şol deňligi bozdy. Indi «Ahalyň» geçirden gollary 15, «Balkanyňky» bolsa 12 gol.
«ALTYN ASYRDAN» HAS ÖŇDE: «Balkan» topary ýaryş sanawnamasynda «Altyn asyrdan» yzda barýan hem bolsa, öz meýdanynda gollary geçirmekde güýçli garşydaşyndan has öňde. Şu duşuşykda diňe öz meýdanynda geçiren gollarynyň sany 26-a çykan «Balkan» topary iň ýakyn bäsdeşi «Altyn asyrdan» 10 gol öňde barýar.
DERWEZEDE DEMIR DIWAR: Şeýle-de diýdirýär. Sebäbi «Balkan» topary öz meýdanynda geçiren 7 duşuşygynda derwezesine diňe 3 gol geçirtdi. Bu bolsa häzirlikçe iň gowy netijedir.
ÝEŇIŞ TAPGYRY BOZULMADY: «Balkan» öýünde geçiren 7-nji duşuşygynda-da ýeňiş gazandy. Şeýlelikde, topar şu möwsümde öz meýdanynda geçiren duşuşyklarynyň hemmesinde-de ýeňdi, kemteresinden ýekeje deňlik hem ýok.
8-bitly baýt bilen ýylyň 256-njy gününi näme baglanyşdyrýar.
Programmistler güni – bu ýylyň 256-njy güni bellenilýän baýramçylyk. 8-bit baýtyň üsti bilen jemi 256 sany dürli manyny aňladyp bolýandygy sebäpli bu san baýramçylyk güni üçin saýlanyldy. Şeýle-de ol 2-lik sanynyň iň ýokary bitewilik derejesi bolup, ol bir ýylyň dowamyndaky günleriň sanyndan köp däl (365 ýa-da 366).
Bu baýram doly ýylda (fewral aýynda 28 däl-de, 29 gün bolýan ýyl) 13-nji sentýabra, doly däl ýylda bolsa 12-nji sentýabra düşýär.
Köplenç “programirlemek” sözi ýa-da onuň bilen baglanyşykly islendik zat aýdylanda, adamyň kellesine adatça kompýuter gelýär. Emma, dolandyryş pultundan başlap, içinde programma üpjünçiligi bolan çylşyrymly senagat stanogyna çenli islendik elektron enjamy programistleriň elinden geçýär.
Programistleriň eden işleriniň miwesi bize gün-günden has köp duş gelýär. Radio diňlemek, telewizor görmek, telefonda gürleşmek we ş.m. amallaryň hemmesi programistleriň döreden gurallarynyň üsti bilen ýerine ýetirilýär.
Häzirki wagtda elektron enjamlaryndan durmuşymyzyň ähli ugurlarynda peýdalanylyp, esasan hem senagat, lukmançylyk, ylym we bilim pudaklarynda has köp ulanylýar. Bu kär durmuşymyzdaky ähli ugurlar bilen baglanyşygy bolan kärleriň biri diýip aýtsak ýalňyşmarys.  Şonuň üçin programmist hünäriniň gündelik durmuşdaky ähmiýeti uly bolup durýar. Bu hünär barha ýaýbaňlanýar we şol bir wagtyň özünde häzirki jemgyýetiň öňde baryjy kärleriniň biri bolup durýar.
Geçmişe ser salanymyzda, programirlemegiň taryhynyň Awgusta Ada Lawleýs (gyz familiýasy Baýron) bilen başlaýandygyny görýäris. Bu zenan hasaplaýjy enjamlaryň zerurdygyna göz ýetirip, adamzat taryhynda ilkinji analitika enjamyny döredýär. Mundan başga-da Ada, Çarlz Bebbijiň "Analitik" enjamyñ "Bernoulli" sanlaryny hasaplaýjy funksiýasyny döredip ilkinji algoritmiñ düýbüni hem tutupdyr.
Ada Lawleýs özüniň ilkinji hem-de ýeketäk ylmy işinde birnäçe möhüm meseleleriň üstünde işläpdir. Onuň öňe süren pikirleriniň ençemesi häzirki zaman programirlemekde hem uly ähmiýete eýe. “ADA” atly programma diliniň döredilmegi bilen Ada Lawleýsiň ady taryha altyn harplar bilen ýazyldy.
Häzirki wagtda programistler her gün gelejege garap, döwrebap kompýuter toruny özgerdýärler, maglumaty goramagyň ulgamyny döredýärler, kwant hasaplamanyň kynçylyklaryny ýeňip geçýärler we älemiň ewolýusiýasynyň modelirleme işini amala aşyrýarlar.
Maglumat tehnologiýalary ulgamynda işleýän islendik adama maglumat tehnologiýalarynyň hünärmeni diýip bolmaýar. Sebäbi bu ulgam öz içinde onlarça ugurlara bölünýär.
Mysal üçin, programist programmalary, ýagny emeli dilde görkezmeleri ýazýan hünärmen bolýar.
Testçi, programist tarapyndan ýazylan programmalarda ýalňyşlyklary we näsazlyklary gözleýän adam.
Ulgam administratory programmalaryň, enjamlaryň, hasaplaýyş enjamlarynyň işjeňligine gözegçilik edýär.
Ulgam derňewçisiniň wezipesi programmanyň konsepsiýasyny döretmekden, programmanyň ýerine ýetirýän funksiýalarynyň toplumyny kesgitlemekden, programma degişli resminamalary taýýarlamakdan ybarat bolup durýar.
Intefeýs dizaýneri – programmanyň daş keşbini döredýän hünärmen.
Ýokarda ýazylanlar maglumat tehnologiýasy ulgamyndaky hünärleriň hemmesi bolmasa-da, bu sanaw maglumat tehnologiýasy hünärmenleriniň işleriniň köp dürliligini düşündirýär.
Türkmenistanda hem programistlere uly isleg bildirilýär. Häzirki wagtda Döwlet Baştutanymyz tarapyndan tassyklanan 2025-nji ýyla çenli sanly ykdysadyýeti ösdürmegiň konsepsiýasyny durmuşa geçirmäge degişli işler alnyp barylýar. Şu nukdaýnazardan täze maglumat tehnologiýalary kärhanalary döredilip, öňki hereket edýän kärhanalar öz işlerini giňeldýärler. Türkmenistanda sanly ulgama öz ähmiýetli goşandyny goşýan öňde baryjy kärhanalaryň  hatarynda “Takyk Çeşme” HJ, “Türkmen-Tranzit” HJ, “Aýdyň Gijeler” HJ, “Asman Oky” HJ, “Akylly Tilsimat” HJ, “Agzybirlik Tilsimaty” BK ýaly kärhanalary görkezmek bolar. Öňde goýlan maksatlara ýetmek üçin türkmen maglumat tehnologiýalary kärhanalaryna dürli ugurlarda onlarça innowasion tehnologiýalary döretmek zerur. Şol sebäpden hem gelejekde bu ulgamda uly ösüşleriň amala aşyrylmagyna garaşylýar.
Adalatly oýnuň tarapdarlary.
Jemgyýetiň ähli ugurlarynda bolşy ýaly, adalatlylyk—sportuň, şol sanda futbolyň hem bezegi. Adalatlylygyň tarapynda durmak bilen, özüne we toparyna geljek peýdadan ýüz öwürýän futbolçylaradyr tälimçilere bolsa, elbetde, öz-özünden hormatyň artýar. Bu ýazgymyzda futbol meýdançalarynda bolup geçen şeýle wakalardan üçüsini mysal getirmekçi.
Dünýä çempionatlarynda geçiren 16 goly bilen bu ýaryşyň taryhynda iň köp tapawutlanan oýunçy bolup, öz adyny futbolyň taryhyna ýazdyran germaniýaly Miroslaw Kloze hemişe diýen ýaly adalatly oýnuň tarapdary hökmünde tanalypdy. Germaniýanyň çempionatynyň oýunlarynyň birinde ol özüni ýykandyklary sebäpli 11 metrlik jerime urgusy bellenende, baş eminden gelen bu çözgüdini goýbolsun etmekligi haýyş edýär. Ýöne Miroslawyň futbol ýolundaky iň adalatly waka 2012-nji ýylyň sentýabrynda bolup geçýär. Hüjümçi şonda Italiýanyň «Lasio» toparynyň düzüminde oýnaýardy we «Napoliniň» garşysyna geçirilen duşuşykda meýdançanyň burçundan jerime meýdançasyna geçirilen pökgi garma-gürmelikde onuň eline degip, derwezä girýär. Haçan-da, rimli futbolçylar begençlerine biri-birlerini gutlaşyp ugranlarynda, Kloze baş eminiň ýanyna barýar hem-de ondan goly hasap etmezligi soraýar. Onuň haýyşy kanagatlandyrylýaram.
«Lasio» şol duşuşykda 3:0 hasabynda ýeňilýär, ýöne häzirki wagtda futbolçy hökmündäki çykyşyny bes eden Miroslawyň welin öz adalatly gelen çözgüdi üçin ökünmändigini anyk aýtsa bolar.
Germaniýanyň «Gamburg» toparynda oýnaýan ýarym goragçy Aaron Hant hem özi hakynda öwgüli sözler ýazylmaga mynasyp futbolçy. Ol «Werder» toparynyň hatarynda çykyş edýärkä, «Nýurnberge» garşy geçirilen duşuşykda jerime meýdançasynda garşydaş toparyň goragçysy bilen galtaşanda ýere ýykylýar. Muny gören baş emin ikirjiňlenmezden, 11 metrlik jerime urgusyny belleýär. Emma bada-bat ýerinden galan Aaron baş emine tarap ylgaýar we oňa gelen netijesiniň nädogrudygyny ynandyrmagy başarýar.
Dykgatyňyza ýetirmek islän ýene bir wakamyz Azerbaýjanyň çempionatynda «Garabag» hem-de «Inter» toparlarynyň arasyndaky oýunda bolup geçdi.
Duşuşygyň tamamlanmagynyň öň ýanynda «Garabagyň» hüjümçisi jerime meýdançasynda «Interiň» derwezeçisi bilen pökgi ugrundaky göreşde ýykylýar. Baş emin diňe bir 11 metrlik jerime urgusyny bellemek bilen çäklenmän, derwezeçini gyzyl petek görkezip, oýundanam çykarýar (duşuşykdan soňra wideogörnüşiň üsti bilen derwezeçiniň oýnuň düzgünini bozmandygyna göz ýetirilýär). Pökgi ugrundaky göreş pursadynda düzgüniň bozulmandygyny anyk gören «Garabagyň» baş tälimçisi Gurban Gurbanow 11 metrlik jerime urgusyny ýerine ýetirmegi öz üstüne alan şägirdi Elwin Mämmedowa pökgini nädürs depmekligi tabşyrýar. Halypasynyň sargydyny kanagatlandyrmak bilen, Elwin pökgini derwezäniň gyrasyndan geçirip goýberýär.
Elbetde, garşydaş toparyň şeýle adalatly ädimem «Interi» ýeňlişden halas etmeýär. Nädürs ýerine ýetirilen 11 metrlik jerime urgusynyň yzysüre «Garabag» ikinji goly derwezä girizýär we 2:0 hasabynda ýeňiş gazanýar.
Adamy ynam ýaşadýar.
“KODAK” kompaniýasynyň düýbini tutan Jorj Istman 1935-nji ýylda ýönekeýje fotoapparat bilen Afrikadaky ýyrtyjy haýwanlaryň suratyny örän golaýdan düşürmegi başarypdyr. Şeýle golaýdan, hat-da ýanynda duran ýaly edilip düşürilen suratlary görüp, onuň dostlary: “Sen muny nädip başardyň?” diýip, geň galyp sorapdyrlar. Şonda Istman şeýle jogap beripdir: “Suratlary düşürýän wagtym meniň ýanymda örän ynamdar bir awçy bardy. Men ol mergene göz çaky bilen 10 metr aralygy görkezdim we “Haýwanlar ürküp, maňa tarap topuljak bolaýsalar, şol bellenen aralykdan geçmänkäler at” diýip tabşyrdym”. Muňa onuň dostlary şeýle bir haýran galyp: “Eger, bardy-geldi awçy olary atyp ýetişmedik bolsa, şonda näderdiň? Sen oňa nädip janyňy ynanyp bildiň?” diýip sorapdyrlar. Istman bolsa olara: “Dostlar, eger siz durmuşda üstülik gazanaýyn, belent sepgitlere ýeteýin diýseňiz, onda bile iş salyşýan ýoldaşlaryňyza ynanmaklygy başarmalysyňyz” diýipdir.
Hakykatdan-da, biz gündelik durmuşymyzda ençeme adamlar bilen aragatnaşyk we hyzmatdaşlyk saklaýarys. Biri-birinden tapawutly, dürli gylyk-häsiýetli adamlara gabat gelýäris. Ýaşaýyş, durmuş biziň ynanýan, söýýän, sylag-sarpa goýýan zatlarymyz bilen aýratyn mana eýe bolýar, has-da gözelleşýär, ajaýyplaşýar. Biz mydama öz begenjimizi, gam-gussamyzy, derdimizi şeýle ynamdar adamlar bilen deň paýlaşýarys. Biz şeýle adamlaryň ýanynda bolsak, özümizi has ynamdar we arkaýyn duýýarys. Biz diňe ynanýan adamlarymyz bilen dostluk-doganlyk gatnaşyklaryny saklaýarys. Ýürekdeş dostluk elmydama ynsanlaryň biri-birine bolan ynamy, wepasy esasynda gurulýar. Dostlukda ynam bolmasa, ol edil aýna mysaly, iň bir kiçijik zeperiň täsiri netijesinde pagyş-para bolýar.
Maşgalada är-aýalyň, ata-ene bilen çaganyň, işde ýolbaşçy bilen işgäriň, ýurtda hökümet bilen raýatyň arasynda ynam bolmasa, hiç bir iş başa barmaýar.
Her bir maşgala hökmany suratda ynam duýgusyna ýugrulan bolmaly. Şeýle maşgalada maksatlar myrat tapýar, maşgala agzalaryny mähir-muhabbet gurşap alýar, maşgala has berkeýär we netijede jemgyýetiň sagdyn ruhly raýaty kemala gelýär. Sylag-hormat, sabyrlylyk, agzybirlik, bagtyýarlyk ýaly ajaýyp duýgular şol maşgalada mekan tutýar.
Ynamy nähili gazanmaly? Biz durmuşda iň wajyp, ykbal çözüji meseläni birine ynanmaly bolaýsak, kime ynanyp bileris? Näme üçin köp adam ynamdar däl? Ýa-da olar ynamdar bolmagyň ýoluny bilmeýärlermikä?
Ynsanlygyň alty sütüni bardyr. Olar: dogryňy sözlemekden, sözüňde tapylmakdan, amanada hyýanat etmezlikden, halallykdan, gözüňi erbetligi görmekden, eliňi erbet işlerden saklamakdan ybaratdyr diýilýär.
Şu agzalan ýokary ahlak häsiýetleri özünde jemlän adama duş gelsek, ine, şol adam hem ynamdardyr.
Eger, adamda pespällik, wepalylyk, sabyrlylyk, batyrlyk, ygrarlylyk, dürslik, birsözlülik ýaly oňat häsiýetler jemlenen bolsa, ol mydama daş-töweregindäkilere ynam duýgusyny paýlaýar.
Ynamdarlygyň iň esasy şerti hem adamlar bilen derdiňi paýlaşmagy, içgin we erkin gürrüňdeş bolmagy başarmakdyr. Pikir-düşünjelerimizi, duýgularymyzy paýlaşmak birek-birege ýakynlygyň, ynamdarlygyň alamatydyr. Şeýle ýagdaýda durmuşda duş gelýän ähli kynçylyklary ýeňip geçjekdigimize şek-şübhe galmaýar.
Bir adamyň başga birine ynanyp bilmegi, bil baglamagy üçin belli bir derejede wagt gerek. Haçan-da başga birine özümiziň oňa ynanýandygymyzy duýduryp bilsek, onuň hem bize ynanýandygyny görüp bileris. Birek-birege ynamyň güýçlenmegi bolsa, berk we mizemez ynsan gatnaşyklaryna giň ýol açýar. Bu bolsa agzybirlige we parahatçylyga getirýär.
Göwnaçyklyk diňe maşgalada, ýa-da dostluk gatnaşyklarynda däl, eýsem, işde hem örän ýokary netijeleri berýän häsiýetdir. Ýolbaşçy ähli meseläni ýeke özi çözmeýär. Gaýtam, ol ähli işgäre meseläni düşündirip, olaryň bu babatdaky pikir-tekliplerini kabul edýär hem-de şolara görä netije çykarýar. Bu bolsa, göwnaçyklykdan we belent adamkärçilikden nyşandyr. Işgärler hem öz pikir-tekliplerine uly ähmiýet berilýänligi üçin has-da hoşal bolýarlar. Şeýlelikde, ýolbaşçy bilen işgäriň arasyndaky ynam has-da berkeýär we jebisleşýär.
AFK-nyň kubogy ― 2019: «Altyn asyryň» garşydaşy barada bilip goýaýmaly maglumatlar.
«Altyn asyrdan» iki ýaş uly. Mälim bolşy ýaly, «Altyn asyr» 2008-nji ýylda esaslandyryldy. «Hanoý» kluby bolsa «T&T» syýahatçylyk kompaniýasy tarapyndan 2006-njy ýylda esaslandyryldy. Topar 2016-njy ýyla çenli esaslandyryjy kompaniýanyň adyny göterdi.
Dördünji ligadan dört gezek çempionlyga çenli. Esaslandyrylan ýyly Wýetnamyň çempionatynyň dördünji ligasynda çykyş edip başlan topar üç möwsümde V-liga, ýagny Wýetnamyň iň ýokary ligasyna çenli göterildi. Ol 2006-njy ýylda dördünji liganyň çempiony, 2007-de we 2008-de bolsa degişlilikde üçünji we ikinji ligalaryň kümüş medalynyň eýesi boldy. V-liga ilkinji gezek 2009-njy ýylda gelen topar şol ýyl çempionaty dördünji orunda tamamlady. 2010-njy ýylda ilkinji gezek Wýetnamyň çempiony bolan topar bu üstünlige jemi dört gezek ýetdi. Ýagny, ol soňra 2013, 2016 we 2018-nji ýylda-da ýurduň çempiony boldy. 2011, 2012, 2014 we 2015-nji ýyllaryň futbol möwsümlerini kümüş, 2017-nji ýýyly bolsa bürünç medal bilen tamamlady.
Üç kubok, iki Naýbaşy kubok. Wýetnamyň milli kubogyna üç gezek (2012, 2015, 2016) mynasyp bolan topar 2010 we 2018-nji ýyllarda ýurduň Naýbaşy kubogyny hem gazandy.
AFK-nyň kubogynda. «Hanoý» yklymyň ikinji derejeli ýaryşyna ilkinji gezek 2011-nji ýylda çykdy we şol ýyl «G» toparçada üçünji orny eýeledi. Şondan soň topar 2014, 2017-nji ýyllarda we şu ýyl AFK-nyň kubogyna gatnaşýar. 2014-nji ýylda çärýek finala çenli baryp ýeten topar 2017-nji ýylda ýaryşy toparçalaýyn tapgyrda tamamlady.
Yklym ýaryşynyň çür depesinde. Özüniň 13 ýyllyk taryhynyň içinde «Hanoý» Aziýanyň Çempionlar ligasynyň saýlama tapgyrlaryna hem dört gezek gatnaşdy. Ýöne topara iň naýbaşy ýaryşyň toparçalaryna girmek heniz başardanok. Hatda topar şu ýyl ýaryşa Aziýanyň Çempionlar ligasyndan geldi. Ilkinji tapgyrda «Bangkok Ýunaýtedi» 1:0 hasabynda ýeňen «Hanoý» saýlama tapgyrda Hytaýyň «Şandong Lunenginden» 1:4 hasabynda ýeňlip, AFK-nyň kubogyna gaýdyp geldi.
Şu ýyl toparçada: «F» toparçada ýaryşan «Hanoý» bäsdeşleriniň biri türkmenistanly ýarym goragçy Amir Gurbanynyň «Nagawoldy» boldy. «Hanoý» Bangladeşiň toparyny iki duşuşykda hem uly hasap bilen ýeňdi. Toparçalaýyn tapgyrda diňen «Ýangon Ýunaýtedden» bir gezek ýeňlip, toparçada birinji orny eýeledi we Interzolagyň ýarym finalynda «Altyn asyryň» garşydaşy boldy.
AFK-nyň kubogy - 2019: "Altyn asyr" - "Dordoý" duşuşygyndan ozal käbir bellikler.
AFK-nyň kubogy - 2019: "Altyn asyr" - "Dordoý" duşuşygyndan soň käbir bellikler.
AFK-nyň kubogy ― 2019: «Altyn asyr» ― «Hanoý» duşuşygyndan soň gyzykly maglumatlar.
― Bu duşuşyk türkmen toparlarynyň AFK-nyň kubogynda geçiren 93-nji duşuşygydyr.
― Bu utulyş türkmen toparlarynyň AFK-nyň kubogyndaky 40-njy utulyşydyr. Ýeri gelende aýtsak, türkmen toparlary yklym ýaryşlarynda 30 duşuşykda ýeňiş gazandy, 23 duşuşyk bolsa deňme-deňlik bilen tamamlandy.
― 93 duşuşykdan soň türkmen toparlary bilen garşydaşlaryň pökgi gatnaşygy: 126/138.
― Türkmen toparlary wýetnamly garşydaşlary bilen ikinji duşuşygyny geçirdiler. Olaryň ikisi hem «Hanoý» bilen geçirilen duşuşklardyr. Türkmen toparlary yklym ýaryşynda jemi 15 döwletiň wekilleri bilen duşuşdylar.
― Şu duşuşykdaky dubly bilen AFK-nyň kubogyndaky pökgüleriniň sanyny 4-e çykaran Serdar Geldiýew bu ýaryşda iň köp tapawutlanan türkmen futbolçylarynyň 10-lugyna girdi. Serdar Geldiýewden başga-da häzir Amir Gurbanynyň, Artur Geworkýanyň we Myrat Annaýewiň hasabynda takyk 4 pökgi bar. Şeýle hem yklym ýaryşynda Hojaahmet Arazow 5, Süleýman Muhadow 6, Mämmedaly Karadanow 7, Wahyt Orazsähedow 8, Myrat Ýagşyýew 13, Altymyrat Annadurdyýew 18 gezek tapawutlandy. Ýaryşda umumylykda 41 futbolçymyz tapawutlandy.
― «Altyn asyr» yklym ýaryşyndaky 32-nji duşuşygyny geçirdi.
― Şu duşuşykdaky utulyş «Altyn asyryň» 7-nji utulyşydyr. 13 duşuşykda ýeňiş gazanan «aragatnaşykçylar» 12 duşuşykda deňme-deň oýnady.
― Geçirilen duşuşyklarda «Altyn asyryň» we garşydaşlarynyň pökgi gatnaşygy: 53/34.
― Yklym ýaryşynda «Altyn asyryň» hatarynda tapawutlanan futbolçylaryň sanawynda Serdar Geldiýew üçünji orna geçdi. Futbolçynyň hasabynda indi 4 gol bar.
― «Altyn asyryň» AFK-nyň kubogyndaky duşuşyklarynyň 45+1-nji minutynda ilkinji, 82-nji minutynda bolsa ikinji gezek gol geçirildi.
AFK-nyň kubogy - 2019: "Altyn asyr" - "Istiklol" duşuşygynyň käbir aýratynlyklary.
Şu duşuşyk...
... ýurdumyzyň futbol toparlarynyň AFK-nyň kubogynda geçiren 87-nji duşuşygydyr. Şu hasap bilen, 19-njy iýunda Aşgabatda geçiriljek «Altyn asyr» ― «Dordoý» duşuşygy biziň toparlarymyzyň yklymyň ikinji derejeli ýaryşyndaky ýubileý duşuşygy bolar.
... toparlarymyzyň yklymyň ikinji derejeli ýaryşyndaky 21-nji deňme-deňligidir.
... biziň ildeşlerimiziň garşydaş derwezelere 117-nji pökgini girizen duşuşygyna öwrüldi.
... ýurdumyzyň futbolçylarynyň Täjigistanyň toparlary bilen geçiren 13-nji duşuşygydyr. Şolaryň 9-sy «Istiklol» bilen geçirildi. Täjigistanyň çempiony bilen bäşinji duşuşygyny geçiren «Altyn asyr» şolaryň birinde ýeňiş gazandy, birinde ýeňildi, galan üç duşuşyk bolsa deňlikde tamamlandy.
... ýarym goragçy Selim Nurmyradowyň AFK-nyň kubogynda tapawutlanan ikinji duşuşydyr. Futbolçy yklym ýaryşynda ilkinji gezek geçen ýyl Inter-zolagyň finalynda KHDR-niň «April 25» topary bilen myhmançylykda geçirilen duşuşykda tapawutlanypdy.
... «Altyn asyryň» futbolçylary yklym ýaryşyndaky 44-nji pökgüsini geçirdiler. Bu pökgüler 26 duşuşykda geçirildi.
AFK-nyň kubogy ― 2019: «Hanoý» ― «Altyn asyr» duşuşygyndan soň gyzykly hasaplamalar.
― Bu duşuşyk türkmen toparlarynyň AFK-nyň kubogyndaky 92-nji duşuşygydyr.
― Türkmen toparlary yklym ýaryşynda 39-njy gezek ýeňildi.
― Toparlarymyzyň pökgi gatnaşygy: 124/136.
― Türkmen toparlary Wýetnamyň toparlary bilen ilkinji duşuşygyny geçirdiler.
― Wýetnam AFK-nyň kubogynda türkmen futbolçylary bilen duşuşan 15-nji döwlet boldy.
― Yklym ýaryşynda Altymyrat Annadurdyýew 18-nji, Myrat Ýagşyýew 13-nji goluny geçirdi.
― «Hanoý» yklym ýaryşynda biziň toparlarymyz bilen duşuşan 30-njy garşydaşdyr.
― «Altyn asyr» yklym ýaryşynda 31-nji duşuşygyny geçirdi.
― «Altyn asyr» AFK-nyň kubogynda garşydaşlaryndan 6-njy gezek ýeňildi.
― Toparyň garşydaş derwezelere geçiren pökgüsi 51-e, öz derwezesine geçirden pökgüsi 32-ä çykdy.
― «Hanoý» «Altyn asyryň» yklym ýaryşyndaky 13-nji garşydaşydyr.
― Wýetnam AFK-nyň kubogynda «Altyn asyr» bilen duşuşan 11-nji döwletdir.
― «Aragatnaşykçylar» yklym ýaryşynda illkinji gezek 4-nji minutda gol geçirdiler. 64-nji minutda geçirilen gollar bolsa 2-ä çykdy.
AFK-nyň kubogynda Türkmenistanyň toparlary nähili çykyş etdiler? (Statistika).
Ozal hem habar berşimiz ýaly, Türkmenistanyň Aragatnaşyk mknistrliginiň «Altyn asyr» futbol topary taryhy başarnygy görkezip, türkmen futbolynyň taryhynda ilkinji gezek Aziýanyň ikinji derejeli futbol ýaryşynda — AFK-nyň kubogynda toparçadan çykyp, ýaryşy interzonal ýarym finalda dowam etdirmäge hukuk gazandy. Ildeşlerimiz nobatdaky duşuşyklaryny awgust aýynyň üçünji ongünlüginde Hindistanyň «Bengaluru» topary bilen geçirer.
Toparçalaýyn tapgyryň we interzonal ýarym finalyň aralygynda biz okyjylarymyzyň ünsüni ýene bir sapar ýurdumyza wekilçilik eden toparlaryň bu ýaryşdaky statistikasyna çekmek isleýäris. Ýöne maglumatlara geçmezden öňürti bellemek isleýän zadymyz, bu hasaplamalaryň soňky ýyllarda biziň toparyň peýdasyna özgerýändigidir. Mysal üçin, toparlarymyzyň utulyşlary azalyp, ýeňişleri köpelýär ýa-da futbolçylarymyz bir möwsümde ozalkylaryndan has köp pökgi geçirmegiň hötdesinden gelýärler.
Indi bolsa Türkmenistanyň futbol toparlarynyň AFK-nyň kubogyndaky çykyşlary boýunça statistiki maglumatlara ünsüňizi çekmek isleýäris. Bu maglumatlar «Turkmenportalyň» habarçylary tarapyndan taýýarlanyldy.
— AFK-nyň kubogy ugrundaky ýaryşlarda biziň toparlarymyz şu wagta çenli 76 duşuşyk geçirdiler. Meýilleşdirilen bir duşuşyk bolsa garşydaş toparymyzyň duşuşyga gelmändigi üçin geçirilmedi.
24 duşuşykda ýeňiş gazandylar;
35 duşuşykda ýeňildiler;
17 duşuşyk deňlikde tamamlandy.
Garşydaş derwezelere 103 pökgi geçirdiler;
Öz derwezesine 120 pökgi goýbertdiler.
ikinji orunda: Liwanyň toparlary — 11 duşuşyk;
üçünji orunda: Täjigistanyň we Iordaniýanyň toparlary — 10 duşuşyk.
Umuman, türkmen futbolçylary AFK-nyň kubogynda 12 döwletiň toparlary (Bangladeş — 6, Oman — 5, Ýemen, Hindistan, Bahreýn — 4, Siriýa — 3, Kuweýt, Yrak — 2 ) bilen hem-de biri-biri bilen 2 gezek duşuşdylar.
— Yklymyň ikinji derejeli ýaryşyna iň köp gatnaşan türkmen topary «Balkandyr».  «Nebitçiler» bu ýaryşa 5 ýyl gatnaşmak bilen, häzirlikçe, rekordy elinde saklaýarlar. Ýöne topar şol möwsümleriň ikisinde saýlama tapgyrdan hem geçip bilmedi. Toparçada iň köp çykyş etmek rekordy bolsa «Altyn asyra» degişli. «Aragatnaşykçylar» soňky üç möwsümde-de ýaryşyň toparçalaýyn tapgyryna çykdylar. ŞEÝLE HEM «ALTYN ASYR» TOPARÇADAN SOŇ HEM ÝARYŞY DOWAM ETDIRMÄGE HUKUK GAZANAN ILKINJI TÜRKMEN TOPARYDYR. Ýaryşa «Altyn asyr» 4, «Nisa», HTTU we «Ahal» 2, «Merw» bolsa 1 gezek gatnaşdy.
— AFK-nyň kubogynda iň köp tapawutlanan türkmen futbolçysy Altymyrat Annadurdyýewdir. Bu ýaryşa hem «Ahalyň», hem «Altyn asyryň» düzüminde gatnaşan hüjümçiniň jemi 13 goly bar. Ikinji orny 10 gol bilen Altymyradyň topardaşy Myrat Ýagşyýew eýeleýär. Yklymyň ikinji derejeli ýaryşyna HTTU-nyň we «Ahalyň» düzüminde gatnaşan Mämmedaly Karadanow 7 gezek tapawutlanypdy.
Umuman, bu ýaryşda 36 sany futbolçymyz tapawutlandy. Şolaryň ikisi — Artur Geworkýan («Nasaf», Özbegistan) we Amir Gurbany («Dordoý», Gyrgyzystan) dagylar daşary ýurt toparlarynda hem gol geçirdiler.
— Ýaryşda iň köp gol geçiren toparymyz «Altyn asyrdyr». «Aragatnaşykçylar» 19 duşuşykda 34 gol geçirdiler. Ikinji orunda bolsa «Ahal» barýar. Röwşen Meredowyň şägirtleriniň 18 duşuşykda 28 goly bar. Ýaryşda iň köp tapawutlanan toparlaryň üçlügini HTTU jemleýär. Ykly ýaryşyna iki möwsüm gatnaşan topar olarda 18 gol geçiripdi. Şeýle hem «Balkanda» 15, «Nisa» bilen «Merwde» 4 gol bar.
— AFK-nyň kubogynda biziň toparlarymyz bilen iň kän duşuşan topar Täjigistanyň «Istiklolydyr». Bu ýaryşda Türkmenistana wekilçilik edýän toparlar bilen 8 gezek duşuşan «Istiklol» şolaryň 4-sini şu ýyl geçirdi. Täsin tarapy, şol 8 duşuşygyň 4-si «Altyn asyr», 4-si bolsa «Ahal» bilen geçirildi.
Ikinji orunda Gyrgysyztanyň iň titully topary «Dordoý» bar. «Dordoý» bilen geçirilen 7 duşuşykda biziň toparlarymyzyň üstünligi aç-açan göze ilýär. Toparlarymyz Liwanyň «Al-Nejmeh» hem-de Iordaniýanyň «Al-Faisaly» toparlary bilen 6 duşuşyk geçirdiler.
Umuman, şu wagtda çenli 26 sany daşary ýurt topary AFK-nyň kubogynda Türkmenistanyň toparlarynyň garşydaşlary boldular.
Agyr atletika boýunça dünýäniň çempiony Ýulduz Jumabaýewanyň ilkinji tälimçisi bilen söhbetdeşlik.
Mukaddes Garaşsyzlygymyzyň 30-njy baharynyň ilkinji aýynyň 10-njy güni türkmen sportunyň taryhynda aýratyn uly waka boldy. Ozal hem habar berlişi ýaly, şol gün milli Liderimiz 2018-nji ýylda Agyr atletika boýunça Aşgabatda geçirilen dünýä çempionatynyň altyn medallarynyň eýesi Ýulduz Jumabaýewa mynasyp bolan medallaryny, Türkmenistanyň «Watana bolan söýgüsi üçin» medalyny we Şa serpaýyny ― ýeňil awtoulagy gowşurdy. Paýtagtymyzdaky Olimpiýa şäherçesinde bu ýakymly wakanyň dowam edýän pursatlarynda dünýä çempionynyň ilkinji tälimçisi, Gurbansoltan eje adyndaky etrabyň 1-nji sport mekdebiniň agyr atletika boýunça tälimçisi Zeripbaý Kerimbaýew bilen söhbetdeş bolduk.
― Zeripbaý aga, Ýulduzyň obalarda türgenleşýän müňlerçe ýaş türgenler üçin nusga bolup biljek sport ýolunyň bolandygyndan habarymyz bar. Käbir makalalarymyzdyr söhbetdeşliklerimizde bu ýol barada gysgaça bolsa-da agzapdyk. Ýöne agyr atletikaçy gyz barada ýakymly habarlaryň dünýä dolan günlerinde şol ýoly has içgin yzarlamak isledik. Çünki şol ýol ony Daşoguz welaýatynyň Gurbansoltan eje adyndaky etrabynyň 1-nji sport mekdebinden dünýä çempionlygyna çenli alyp geldi. Siz bolsa bu ýola iň belet adamlaryň biri ― Ýulduzyň ilkinji tälimçisi. Şonuň üçin söhbedimizi onuň sport älemi bilen didarlaşyşyndan başlaýalyň!
― Baş üstüne! Ýulduz meniň doganymyň gyzy, ýegenim. Tälimçi bolamsoň, gözüm obanyň 10 — 12 ýaşlaryndaky çagalaryndady. Olaryň içinden agyr atletikaçy bolup biljeklerini saýlap, türgenleşdirip başlaýardym. Heniz 11-12 ýaşlaryndaky gyzjagazka Ýulduzda hem şol ukyby gördüm. Ol şol wagt (2010-njy ýylyň gürrüňi) sportdan uzak, adaty bir mekdep okuwçysydy. Biziň töwereklerimizde agyr atletika sportuna kän üns berilýän hem bolsa, çagalary türgenleşige çekmek ýeňil däldi. Olaryň özi razy bolsa-da, ata-enelerini razy etmek kyndy. Doganym Eminedir giýewimiz Alymbaý hem ilki başda Ýulduzyň türgenleşiklerine gatnaryny göwnemediler. Olary razy etjek bolup hem ep-esli wagtym gidendir. Ýöne başardym, şeýdibem bu günki dünýä çempiony sport älemine ilkinji gezek mundan 11 ýyl ozal salam berdi. Şol wagt ol 12 ýaşyndady.
― Ýulduz dört doganyň iň körpesi. Siz agyr atletika bolan ukyby diňe şonda gördüňizmi ýa-da beýleki doganlary hem sport bilen meşgullandymy?
― Dogrusy, onuň agasy Atajan hem türgenleşdi. Ýurt derejesindäki ýaryşlara-da gatnaşdy. Ýöne ol soň başga ýoly saýlap aldy. Bu maşgaladan sporty ykbalyna öwren wekil ― diňe Ýulduz.
― Onuň özüni agyr atletika nädip höwrükdirdiňiz?
― Ilki-ilkiler ony türgenleşiklere öz ýanym bilen getirsem hem birbada diňe türgenleşige goýbermedim. Ýulduz diňe bir çetde oturyp, ozaldan türgenleşip ýören gyzlary synlaýardy. Wagtyň geçmegi bilen, onuň özünde-de höwes oýandy. Ilkinji käbir agram daşlaryny göterip gördi, soň hem assa-ýuwaşdan ştanga höwrükdi gidiberdi.
― Ýulduz eýýäm ilkinji türgenleşiklerinde sizde kanagatlanarly täsir döreden bolsa gerek.
― Hawa, onuň aýratyn yhlasy bardy. Synanyşmakdan ýadamaýardy. Onda halaýan häsiýetlerimiň ýene biri hem az sözlüdi. Esasy ünsi türgenleşiklere berip, öňünde goýan maksatlaryna tiz ýetmäge çalşardy. Şol erjelligi hem onuň soňky üstünlikleriniň gözbaşy boldy.
― Onuň ilkinji gatnaşan ýaryşlary ýadyňyza düşýärmi?
― Hawa, ilkinji gezek türgenleşip başlanyndan 6 aý soňra sport mekdebimiziň birinjiligine gatnaşdy. Ilkinji ýaryşynda köp türgenlerde tolgunma, aljyrama bolýandyr welin, Ýulduzda beýle ýagdaýy görmedim. Ynam bilen ýaryşdy we öz agram derejesinde mekdebimiziň çempiony boldy. Soňra etrap, welaýat, döwlet derejesindäki ýaryşlarda hem yzygiderli üstünlikleri gazandy. Belki, ýadyma düşýän däldir, ýöne meniň bilşime görä, Ýulduz içki ýaryşlaryň ýekejesinden hem medalsyz dolanmady.
― Ýulduz ilkinji halkara ýaryşyna 2013-nji ýylda gatnaşypdy. Şol wagtam siziň eliňizde türgenleşýärdimi?
― Hawa, hem biziň mekdebimiziň türgeni, hem etrabymyzdaky 51-nji orta mekdebiň okuwçysydy. Şol wagt ol Daşkentde geçirilen ýaşlaryň arasyndaky dünýä çempionatyna gatnaşypdy. Ilkinji halkara ýaryşy bolanlygy üçin Ýulduza «B» toparçada çykyş etmäge mümkinçilik berdiler. Ol bolsa ýaryşda iň gowy netije görkezen 10 türgeniň arasyna girip, uly geljeginiň bardygyny eýýäm şol gezek ykrar etdiripdi. Şol ýaryşdan gaýdyp gelensoň, ony paýtagtymyzdaky Ýaş olimpiýaçylary taýýarlaýyş mekdebine okuwa aldylar.
― Söhbetdeşliklerimizde ol sizi häzir hem ýakym bilen ýatlaýar. Bu bolsa häli-häzirlerem siz bilen maslahatlaşyp durýandygyny görkezýär.
― Hawa, häzir hem aramyzda halypa-şägirtlik baglanyşygy güýçli. Uly ýaryşlaryň bosagasynda hökman jaň edip maslahatlaşýar. Dynç alyşlarda biziň bilen türgenleşýär.
― Agyr atletika hemişe garaşanyň çykyp durýan sport däl. Käte garaşylmadyk ýerde şowsuzlyklar hem ýüze çykaýýar. 15 ýaryşdan gowrak halkara tejribesinde şol şowsuzlyklardan Ýulduz hem halas däl. Onuň ruhy çökgünlige garşy göreşip bilşi nähili?
― Dogry aýdýaň, inim! Şeýle pursatlar agyr atletikada has kän bolýar. Ýulduz muňa düşünerçe tejribe toplady. Onsoň hem janköýerler kim bolsa-da her bir türgenden hemişe gowy netijä garaşmaly däl. Ol şowsuzlyga uçranda goldamaly. Ýulduzyň özi bolsa şeýle pursatlardan tiz sapak çykaryp bilýän türgen. Ol şowsuzlygy dessine unudyp, ähli ünsüni öňdäki ýaryşda jemläp bilýär. Onsoň hem Ýulduz heniz bary-ýogy 23 ýaşynda. Ýene kän ýyllap ýokary derejede çykyş edip biler. Belki, onuň ýeneki üstünlikleri barada gürrüň ederis.
― Biz sizi dünýä çempionynyň ilkinji tälimçisi hökmünde tanaýarys. Ýöne okyjylarymyz öz sport ýoluňyz barada hem bilse has gowy boljak.
― Bu babatda Ýulduz menden bireýýäm ozdurdy. Geçen asyryň segseninji ýyllarynyň birinji ýarymynda Özbegistanyň Horezm welaýatynda weterinariýa boýunça okapdym. Şol ýyllarda agyr atletika boýunça türgenleşiklere gatnadym. Kiçiräk ýaryşlaryň birnäçesine baryp, sport ussatlygyna dalaşgärlige çenli ýeten hem bolsam, harby gullugy tamamlap, ymykly tälimçilige üns berdim. Indi 32 ýyl bäri hem etrabymyzdaky 1-nji sport mekdebinde çagalara agyr atletika boýunça tälim berýärin.
― Häzir näçe şägirdiňiz bar?
― Meniň toparymda 24 türgen bar. Şolaryň 11-si gyzlar.
― Gyzlaryň arasynda geljegimiziň Ýulduzlary bolup biljekleri barmy?
― Ýok däl. Enemjan Rustamowa, Şahnoza, Asal Kerimbaýewa ýaly gyzlarymyz eýýäm ýurt derejesindäki ýaryşlarda hem medallara mynasyp boldular.
― Umuman, Gurbansoltan eje adyndaky etrapdan ýurdumyza belli agyr atletikaçylar kän ýetişýär diýseňizläň!
― Hawa, häzir etrabymyzdaky sport mekdepleriniň tas ählisinde diýen ýaly agyr atletika has öňe çykan sport görnüşidir. Şonuň netijesinde etrabymyzdan dünýäniň wise-çempiony Rejepbaý Rejebow, doganlar Izzatbek, Ihtiýar, Rejepbaý Matkerimowlar, VII Bütindünýä Uniwersiadasynyň çempiony Ömürbek Bazarbaýew, Bütindünýä Uniwersiadalarynyň ikisiniň medalçysy Tolkunbek Hudaýbergenow, ýaşlaryň arasyndaky Aziýa çempionatynyň kümüş medalynyň eýesi Öwez Öwezow, Aziýanyň klublaýyn çempionatynyň bürünç medalynyň eýesi Jasurbek Jumaýew, IV Yslam Raýdaşlyk oýunlarynyň altyn medalynyň eýesi Gülnabat Kadyrowa ýaly agyr atletikaçylar ýetişdi. Gülnabat edil Ýulduz ýaly hut meniň elimde türgenleşen gyz.
― Zeripbaý aga, köp sag boluň! Söhbetdeşlik meniň üçin-ä gyzykly boldy. Ol okyjylarymyzy hem dünýä çempionynyň kemala gelşine gaýybana syýahata alyp gider diýip tama edýäris. Size bolsa mundan beýläk hem işiňizde üstünlik arzuw edýäris! Ýeneki şägirtleriňiziň ýeňişlerine guwanmak miýesser etsin!
― Sag bol, inim! Eger ýurdumyzdan dünýäniň we beýleki halkara ýaryşlarynyň çempionlary ýetişýän bolsa, bu ilkinji nobatda, hormatly Prezidentimiziň sporty ösdürmek babatyndaky tagallalarynyň ýerine düşýändiginiň miwesidir. Şonuň üçin hormatly Prezidentimize tüýs ýürekden sagbolsun aýdýarys. Goý, türkmen sportunyň şan-şöhraty mundan beýläk hem belende göterilsin!
AGYZ BEKLEME WE SAGLYK.
Biz nirede we haýsy çäklerde ýaşaýandygymyza garamazdan, daşky gurşawyň ekologiki ýagdaýy saglyk ýagdaýymyza öz täsirini ýetirip, bedenimizi belli bir derejede zyýanly maddalar: zäherli gazlar, agyr metallar, nitratlar, derman serişdeleri we ş.m. bilen zäherleýändir. Bu zyýanly maddalar bedenimize howa, suw, iýmit arkaly aralaşýandyr. Mundan başga-da, biz köplenç şol bir zatlary iýmäge endik edip, maşgalada adat bolan tagamlaryň "çäklerinden" seýrek çykýarys. Biz doýmak üçin, köp iýýäris, uzak aralyklary geçmek üçin ulag serişderelinden peýdalanýarys. Umuman, köp iýip, az hereket edýäris. Şeýlelikde, biz kem-kemden diňe aşgazan – içege ulgamyna däl, eýsem ýürege, gan damarlaryna – tutuş bedenimize agram salýarys. Bedenimiz iýmiti doly özleşdirip bilmänsoň, bedendäki madda alyş-çalyş ýagdaýy bozulyp, bedenimiz "zibilhana" meňzäp başlaýar. Bu "zibiller" tutuş bedenimizi zäherläp, bedeniň kesele garşy durma ukybyny peseldýär. Şonuň üçin-de, biz öz bedenimizi şeýle "zibillerden" wagtal-wagtal arassalap durmalydyrys. Şeýle arassalaýyş çäreleriň biri-de agyz beklemeklikdir. Biz şu makalamyzda agyz beklemeklige dini nukdaýnazaryndan däl-de, onuň adam bedenine we ruhy ýagdaýyna edýän täsiri barada gürrüň etmekçi.
Agyz bekleme döwri bedenimize agram salýan artykmaç zatlardan dynmaga ýardam edýär. Adamlaryň köpüsi muny dini parz diýip hasaplap, ony diňe Hudaýa ynanýanlar berjaý etmelidir öýdýärler. Aslynda welin bu beýle däl. Adamlar agyz beklemek arkaly beden we ruhy dünýäsiniň "ýowaryny" geçirmäge mümkinçilik alýar. Agyz bekleme döwründe adamyň bedeni köp iýmekden "halas edilip" özüni "dürsemäge" mümkinçilik alýar. Agyz bekleme döwründe adamyň bedeni we ruhy şypa alyp, ol hemmelere bagt we ýagşylyk arzuwlaýar. Agyz bekleme döwründe adam özüniň kimdigi, nähilidigi we öz edýän işleri barada oýlanýar. Agyz bekleme döwründe adam dawa-jenjelden, göriplikden, ýamanlykdan, gybatdan, pýyş sözlerden, arakdan, çilimden, umuman erbet zatlardan gaça durýar. Bular bolsa ýüregimiz, köňlümiz, tutuş bedenimiz üçin hakyky peşgeşdir.
Biziň döwrümizde aç bolmagyň saglyk üçin peýdalydygy ylmy taýdan tassyklanandygy üçin, ol lukmançylykda bejergi usullaryň biri hökmünde ulanylýar. Şeýle usulyň peýdasy barada lukmançylygyň professorlary Nikolaýew we Nilow "Azyk önümleri" atly žurnalda 1967-nji ýylda çap edilen "Açlygyň saglyk üçin peýdasy" diýen makalalarynda şeýle ýazýarlar: "Daşky gurşawyň ekologiýasy gitdigisaýy erbetleşýär. Şeýle şertlerde sagdyn bolmak, bedeni "zibillerden" arassalamak, artykmaç ýaglardan dynmak üçin ýylyň dowamynda azyndan 3 (ýöne 4-den köp däl) hepde aç bolmalydyr". Açlyk – adam bedeni üçin peýdaly bolup, onuň goraýjylyk ukybyny galkyndyrýandyr. Sebäbi adamyň bedenine iýmitiň barmasy kesilen ýagdaýynda, ol ähli güýjüni bedendäki zyýanly mikroblary öldürmäge, "zibillerden" arassalanmaga, howply çişlerden we täze döremelerden dynmaga gönükdirýär.
Açlygy bejergi çäresi hökmünde öwrenen nemes alymlary ýylyň dowamynda 3-4 hepde sagat 10.00-dan 15.00 aralygynda hiç zat iýmän-içmezligiň saglyk üçin örän peýdalydygyny subut etdiler. Doktor Bill Şernber bolsa ýylyň dowamynda 3-4 hepde agyz beklemäniň uzak ýaşamagyň esasydyr diýip hasaplaýar.
1. Agyz beklemäniň netijesinde bedeniň artyk agramyndan dynyp bolýar.
2. Agyz bekleme immun ulgamynyň işini gowulandyrýar, sebäbi limfa düwünleriň işi 10 esse gowulanyp, öýjükleriň sany köpelýär. Bu öýjükler bolsa immun ulgamynyň işini sazlap, bedeniň köp kesellerden saplanmagyna ýardam berýär.
3. Agyz bekleme döwründe bagyr we böwrekler arassalanyp, bedeniň alyş-çalyş ýagdaýlary kadalaşýar. Agyz beklemäniň netijesinde ganda natriniň mukdary köpelip, kaliniň kristallaşmagynyň öňüni alýar. Ganda moçewinanyň köpelmegi bolsa peşew çykaryjy ýollarynda daşlaryň döremeginiň öňüni alýar.
4. Agyz bekleme iýmit siňdiriş ulgamynyň işini ýeňilleşdirýär. Şeýle ýagdaýda tüýkülik mäzleri, aşgazan, bagyr, aşgazanasty mäzi, içege dynç alýar.
5. Agyz bekleme endokrin mäzleriniň işine kömek edýär. Bu mäzler iýmitdäki ýokumly maddalaryň özleşdirilýän wagtynda alyş-çalşygynyň sazlaşykly bolmagyny üpjün edýär. Bu bolsa öz gezeginde aktiw gormonlaryň bölünip çykmagyna ýardam berip, bedeniň gormanal deňagramlylygyny kadalaşdyrýar.
6. Erkekleriň we aýallaryň önelgelilik ulgamynyň ýagdaýy gowulanýar.
7. Agyz bekleme jynsy islegleri we höwesleri peseldip, jemgyýeti ahlak bozuklygyndan goraýar, öz jynsy höweslerimize erk etmäge kömek edýär.
8. Agyz bekleme döwründe bedendäki ýarawsyz we gowşak öýjükler dargap, täze öýjükleriň sany artýar.
9. Agyz bekleme döwründe bedeni zäherleýän ammiagyň çykarylmagy 100 (!) esse artýar.
10. Agyz bekleme döwründe çilimden we spirtli içgilerden saklanmak – öýken we bagyr üçin hakyky "dynç alşa" öwrülýär.
11. Agyz bekleme döwründe adamyň köňli dynç alýar. Durmuş ýagdaýlary we dartgynlylyk adamyň nerw ulgamyny zeperlendirýär. Häzirki döwrüň lukmanlary ölen nerw öýjükleriniň dikeldilmeýändigini belleýärler. Emma agyz bekleme döwründe geçirilen ylmy-barlaglaryň netijesinde munuň beýle däldigi tassyklanyldy. Nerw öýjükleriň dikeldilmegi üçin köňül rahatlygy gerek.
12. Agyz bekleme döwründe adam öz isleglerini we höweslerini "jylawlamagy" başarýar. Bu bolsa onda özerkliligi türgenleşdirýär.
13. Agyz bekleme döwründe adam başgalar barada erbet pikir etmezlige, görip bolmazlyga çalyşýar. Umuman, göriplik hemme erbetlikleriň gözbaşydyr. Şeýle erbet häsiýetden dynmaklyk adamy ruhy taýdan baýlaşdyryp, beden taýdan sagdyn edýär.
14. Agyz beklemeklik adama sabyr-takatly bolmagy öwredýär. Sabyr-takatlylyk bolsa adamy tötänlikde edilýän ýalňyşlardan goraýar.
15. Agyz bekleme döwründe adam dünýäniň hysyrdyly işlerinden daşlaşyp, durmuşyň hakyky manysy barada oýlanýar. Özünde bar bolan (ýagşy zatlar) we bolmadyk (erbet zatlar) zatlar babatda şükürli bolmagy öwrenýär. Adam başgalaryň günäsini bagyşlaýar, özüniň-de bagyşlanylmagyny soraýar. Bular bolsa adamyň köňlüne rahatlyk berip, onuň ruhy "zibillerden" arassalanmagyna ýardam edýär.
Agyz bekleme kimler üçin maslahat berilmeýär?
keselli adamlara;
göwreli ýa-da çaga emdirýän aýallara;
agyr zähmet bilen meşgullanýanlara;
agyr beden kesellerini geçirip, tapdan düşen näsaglar.Öz saglyk ýagdaýlaryny dikeltmek maksady bilen olara kadaly iýmitlenmek zerurdyr;
iýmit siňdiriş ulgamynyň kesellerine (öt çykaryş ýollarynyň kadasyz işlemegi, öt haltanyň we aşgazan asty mäziň keselleri) ýoluganlara;
süýji keseli bolanlara;
süňkleri şikeslenen hem-de süňkleriniň portlugyndan (osteoporoz) ejir çekýän adamlar.
Agyz beklemezden öň, dowamly keselleri bolan adamlar lukman bilen maslahatlaşyp, degerli bejergi we taýýarlaýyş çärelerini almagy unutmaly däldir.
Agyz-burun örtügini peýdalanmagyň düzgünleri.
Örtük – agyz we burun nemli bardalaryny howa-damjalaýyn ýollar bilen geçip bilýän ýokançlaryň düşmeginden goraýan ýönekeý serişdedir. Emma, hakykatdan-da, goranmak üçin örtügi dogry peýdalanmaklyk örän wajypdyr.
Eýsem, örtük dakynmazdan öň nämelere üns bermeli?
Elleriňizi sabyn bilen ýuwuň ýa-da ýörite gel bilen arassalaň!
Örtükde we onuň bagjygynda zeperlenme bardygyny-ýokdugyny barlaň;
Zeperlenen/ýyrtylan örtük degişli goragy üpjün edip bilmeýär. Ýyrtylan ýa-da çyg örtügi dakynmak maslahat berilmeýär;
Örtügi onuň metal gysyjysyny ýokarlygyna ýerleşdirip geýmeli.
Örtügi nädip geýmeli?
Reňkli tarapyny daşyna ediň!
Metal gysyjysyny burnuň sudury boýunça egreldiň!
Örtügiň ýüzüňize mäkäm bolmagy we örtük bilen ýüzüňiziň arasynda yş bolmazlygy wajypdyr;
Burnuňyzy we eňegiňizi örtük bilen ýapyň!
Diňe burnuňyzy ýa-da diňe agzyňyzy ýapmak ýeterlik däldir!
Gapdallaryndan yş galdyrmazdan, ýüzüňizi mäkäm ýapmaly;
Syrlaşyp durmaýan örtügi dakynmaly däl!
Örtük dakynan çagyňyz elleriňiz bilen ýüzüňizi ellemäň;
Örtügiň öň tarapyny ellemek maslahat berilmeýär!
Kimdir biri bilen gürleşmek üçin örtügiňizi aýyrmaly däl; dakynan örtügiňizi ellemejek boluň!
Örtügi näçe wagt dakynmaly?
Bir gezeklik örtükleri 2 sagada çenli dakynmak bolýar. Bu wagt aralygy tamamlanandan soň ol ýuwaş-ýuwaşdan özüniň goraýjylyk häsiýetlerini ýitirip başlaýar, 4 sagatdan soň bolsa asla howply hem bolup biler, şol sebäpli örtükleriňizi 2-3 sagatdan ýa-da häli-şindi çalşyp duruň;
Eger örtüge çyg degen bolsa ýa-da haýsydyr bir sebäplere görä zeperlenen bolsa – şol wagtyň özünde çalşyň!
Örtügi nädip aýyrmaly?
Elleriňizi sabyn bilen täzeden ýuwuň ýa-da olary antiseptik bilen arassalaň. Örtügi diňe halkasyndan ýa-da daňysyndan tutup aýyryň, sebäbi onuň öň tarapy hut bakteriýalaryň we wiruslaryň ýygnanýan ýeridir.
Örtügi ulanyp bolanyňyzdan soň näme etmeli?
Ulanylan örtügi açyk elýeter ýerde goýmaly däl;
Ony şol durşuna bedräniň içine atmaly däl, ilki bilen polietilen pakete salmaly we mäkäm ýapmaly. Mundan soňra ýene bir ýola elleriňizi ýuwmaly ýa-da arassalamaly!
Lukmançylyk örtüklerini ýuwmak bolýarmy?
Bir gezeklik lukmançylyk örtükleri, sözüň doly manysynda, bir gezeklikdir. Olary ýuwmak, arassalamak ýa-da ýelejiretmek düýbünden bolýan däldir. Olar öz goraýjylyk häsiýetlerini gutarnykly ýitirýärler we keselleriň ojagyna öwrülýärler;
Örtügi ikinji ýola ulanmak gerek däl!
Örtük nähili bolmaly?
Örtükler bir gezeklik hem, köp gezeklik hem bolup biler, emma olar hökmany suratda gigiýena taýdan arassa we bolmaly we rahat dem almaklyga mümkinçilik bermeli. Netijelilige kowalaşmak bilen gatlarynyň sanyny çenden aşa artdyrmaň, bu dem almaklygyňyzy kynlaşdyrar. Gündelik ulanyş üçin köp gezeklik zyýansyzlandyrylmadyk örtükler hem ýeterlikdir.
Köp gezeklik mata örtükleri, nemli bardalara wirusyň düşmeginiň öňüni almak üçin, agzyňyzy we burnuňyzy doly ýapmalydyr. Köp gezeklik örtükleriň pagta, kendir ýaly tebigy materiallardan taýýarlananlaryny saýlaň, tebigy mata howany goýberýär we kadaly dem almaklyga mümkinçilik berýär, sintetiki materiallaryň astynda bolsa parnik effekti, ýagny bakteriýalaryň köpelmegi üçin juda amatly şert döreýär.
Matadan taýýarlanan örtükleri nähili ýagdaýda dogry dakynmaly?
Mata örtükleri köp gezeklikdir, şol sebäpli olary, dermanhanalardaky bir gezeklik örtüklerden tapawutlylykda, ýuwmak bolýar hat-da ýuwmak gerek hem. Olary kir ýuwulýan maşyna atyp hem bilersiňiz, ýa-da bolmasa elde gyzgyn suwa sabynlap hem ýuwup bolar. Mundan soňra bug bilen arassalamak we ütüklemek, indiki gezek peýdalanmak üçin gowy edip guratmak zerur.
Örtügi ýüzüňize geýmegiňizden öňürti eliňizi ýuwuň we arassalaň. Onuň diňe “gulajyklaryndan” tutuň, ýüzüňize dakylgy wagty ellemäň we her 2-4 sagatdan yzygiderli çalşyp duruň. Ulanylan örtükleri aýratyn pakete salyň, şeýle hem onuň daş ýüzündäki bakteriýalar we wiruslar beýleki zatlara galtaşmaz ýaly, olary aýratyn ýuwuň.
Örtük ýeterlikmi?
Ýatda saklaň, örtük – “böwet” görnüşli gorag serişdesidir. Örtügiň wezipesi – üsgürilende, asgyrylanda döreýän, şeýle hem wiruslaryň bolup biläýjek çyg damjalaryny saklamakdyr.
WAJYP! Örtükler diňe öňüni alyş çäreleriniň beýleki usullary (aragatnaşyklardan gaça durmak, elleriňi häli-şindi ýuwmaklyk, predmetleri arassalamaklyk) bilen utgaşdyrylan  ýagdaýynda netijelidir.
Elleriňizi yzygiderli ýuwmaklygy we antiseptiki serişdeleri peýdalanmaklygy ýatdan çykarmaň. Adamlaryň üýşýän ýerinden gaça duruň we 1,5-2 metr howpsuz aralygy saklaň!
Janyňyz sag bolsun!
Agyz-burun örtügini peýdalanmagyň düzgünleri.
Agyz-burun örtükleri barada maslahatlar.
— elleriňizi yzygiderli ýagdaýda düzüminde spirt saklaýan serişdeler bilen arassalap, sabyn bilen ýuwmaly;
— jemgyýetçilik ýerlerinde (iki metrden az bolmadyk aralykda durmaly) howpsuz araçägi saklamaly;
— gözüňizi, burnuňyzy we agzyňy ellemezlige çalyşmaly;
— üsgürilende we asgyrylanda, agzyňyzy ýa-da burnuňyzy tirsegiň iç ýüzi bilen ýapmaly;
— agyz-burun örtüklerini dakynmaly;
— örtügi eliňize almazdan öň, eliňizi zyýansyzlandyryjy serişde bilen arassalamaly ýa-da sabyn bilen ýuwmaly;
— ulanylan örtügi gulagyňyzyň arkasynda durýan baglaryndan tutup aýyrmaly. Ony ýüzüňize ýa eşigiňize degirmeli däl. Çünki ulanylan örtük mikrobedenler bilen zeperlenen bolup biler;
— ulanyp bolan badyňyza, örtügi zibil atylýana taşlamaly;
— örtügi aýranyňyzdan soň, elleriňizi zyýansyzlandyryjy serişde bilen arassalamaly ýa-da sabyn bilen ýuwmaly;
— bir gezeklik örtükleri ikinji gezek ulanmaly däl;
— agyz-burun örtüklerini her iki sagatdan çalşyp durmaly;
— eger-de siz mata örtüklerini ulanýan bolsaňyz, onda çykaranyňyzdan soň, ony sabyn ýa-da ýuwujy serişde ulanyp suwda ýuwmaly (gyzgynlyk 60 gradusdan pes bolmaly däl) hem-de guradyp ütüklemeli.
Elleriňizi ýygy-ýygydan ýuwmaklyk, asgyrmada we üsgürmede agzyňyzy elýaglyk ýa-da tirsegiň iç ýüzi bilen ýapmaklyk, jemgyýetçilik ýerlerinde birek-birekden 2 metrden az bolmadyk aralykda durmaklyk özüňi ýokanç kesellerden goramagyň iň netijeli usulydyr.
Bu düzgünleri berjaý etmek bilen siz diňe bir öz saglygyňyzy däl, eýsem, töweregiňizdäkileriň hem saglygyny goramaga ýardam edýärsiňiz!
Ak sport aýakgabyny arassalamagyň 6 usuly.
Ak sport aýakgaby (krossowkalar, kedler, snikerler...) — tekjede iň ýörgünli aýakgaplar bolup, olary islendik zat bilen geýip bolýar. Bu hili aýakgaplaryň ak reňkde bolmagynyňam kän tapawutly ýeri bar, mysal diýip ony dürli hili görnüş geýimler bilen utgaşdyryp bolýandygyny aýtmak bolar. Şunuň bilenem, olary haýsy ýaşdaky adam geýse-de, gelşiklidir.
Göze ýagty öwüşgin berip duran bu sport aýakgaplary wagtyň geçmegi bilen kirleýän bolsa-da, olary arassalamagyň ugry-ýoly kändir.
Hut ak sport aýakgaplaryny geýmegi halaýanlar üçin makalada olara ideg etmegiň, aýakgaby hapalanmakdan «halas etmegiň» alty hili usuly mysal getirilýär.
Aýakgabyň petegini we bagjyklaryny çykaryň;
Gury şýotga bilen aýakgabyň hapasyny we tozan siňen ýerlerini süpüriň;
Mysal getirilen usullaryň haýsysyny synag edip görseňizem, ilki bilen bu usuly aýakgabyň kiçijik böleginde barlaň. Şol kiçijik bölege nähili täsir edýänini görmek üçin 10 minut garaşyp görüň.
Bu köpleriň bilýän, iň bir täsirli diýýän usullaryndan biri bolsa gerek. Munuň üçin diňe ak reňkdäki pastany we ýumşajyk şýotkany ulanmaly bolýarsyňyz. Pastany aýakgaba çalanyňyzdan soň, gyzgyn suwa batyrylan gubka bilen süpüriň.
Ilki bilen, sodany suw bilen garyp, goýalýança bulamaly, ony bolsa aýakgaba çalyp, 10-15 minut goýmaly, soňra bolsa gubka bilen süpürip arassalamaly. Edil şunuň ýaly görnüşde sport aýakgabyny «akja» sabyn bilenem arassalap bolýar.
Bu üç sany goşundyny garyp, aýakgabyň hapalanan ýerlerine çalyp çykmaly. 10-15 minut goýlanyndan soň, mylaýym suw bilen ýuwmaly.
Ýaňy sykylan limon şiresinden iki çemçe ýaly suw bilen goşup, ony krossowkanyň daşyna çalmaly. Bu usula talabalaýyk çemeleşmelidir.
Krahmaly gowy edip çyglamaly, ony aýakgaba suwap, alyşýança 10-15 minut goýmaly. Wagt bolansoň, aýakgaby çyg süpürgiç ýa-da gubka bilen süpürmelidir.
Kir ýuwulýan maşynda diňe dokma görnüşindäki krossowkalary ýuwmak bolýar. Mahmal ýa-da deri örtükli aýakgaplar üçin bu usul peýdaly däldir.
20 gradusdan ýokary bolmadyk derejedäki suw bilen arassalamaly;
Suwuk zat bilen arassalamaly (poroşok, gel...);
Aýakgabyň iki taýynam tekjede deň edip, bile goýmaly;
Aýakgabyň kir maşyna zyýany ýetmez ýaly onda bir-iki sany esgini hem bile ýuwmak bolar;
Awtomatik guradyjyny öçürmeli.
Aşgabat şäheriniň çäginde döwrebap stildäki sport aýakgaplaryny özünde köp sanly haryt nyşanlaryny jemleýän «FLO» dükanyndan saýlap almak bolýar.
«Berkarar» söwda we dynç alyş merkezinde ýerleşýän «FLO» dükany ýaňy-ýakynda işläp başlady. Bu ýerde sport aýakgaplarynyň nusgawy görnüşlerinden häzirki zaman stiline kybap gelýän görnüşlerine çenli alyjylara hödürlenýär.
Maşgalanyň islendik agzasyna laýyk geljek aýakgaplar dükandaky «Polaris», «Kinetix», «FLO», «Lumberjack», «Cool», «Lotto» we beýleki haryt nyşanlary ýaly Türkiýäniň ýokary hilli önümlerinde ýetirilýär. Şunuň bilen birlikde hem, dükanda aýakgaba ideg etmek üçin zerur bolan serişdeler hem satylýar.
Akylly öý näme we ol nähili işleýär?
Häzirki wagtda öý eýelerine durmuşyň ideal şertlerini döredýän döwrebap, amatly, jaýdar gurlan öýler rowaýat däl, indi ol hakykat. Iň täze tilsimatlaryň tagallasy bilen akylly öý dolandyrýan köp prosesler awtomatlaşdyryldy.
Akylly öý tilsimaty ABŞ-da, Ýewropada we Aziýada  eýýam uýgunlaşdy, we biziň ýurdumyzyň bazarynda indi kemala gelip başlady. Döwür bilen aýakdaş gidip, ýerli bazaryň talaplaryny göz öňünde tutup “Güneşli Zaman”kärhanasy  şahsy sargamalar boýunça öýleriň gurluşygyny amala aşyrýar, proýektde, şeýle-de öýleriň  we otaglaryň dizaýninde  dürli islegleri göz öňünde tutýarlar, sargyt beriji isleg bildiren ýagdaýynda "akylly öý"-üň talaba laýyk ulgamyny hem gurnap berýärler.
Akylly öý  - bu ilki bilen gündelik durmuş prosesleriniň howpsuzlygyny üpjün edip, elektrik  enjamlaryň işleýşini aralykdan dolandyrmaga mümkinçilik döredýän tehniki serişdeleriň we programma üpjünçiliginiň toplumyna aýdylýar.
Täze innowasion ulgamlaryň saýasynda “akylly öý” ulgamyny dolandyrmak üçin planşedi, öý kompýuterini, ýörite oturtma panelli pultlary ýa-da smartfony ulanmak mümkindir.
1. Öýde howpsuzlygy ýokarlandyrmak üçin gözegçilik we sesli habar berme (signalizasiýa) öý eýesiniň ýaşaýyş jaýyna belli bir aralykdan gözegçilik etmäge mümkinçilik döredýär.
2. Yşyklandyryş – elektrik yşyklandyryjylarynyň amatly ýakylmagy, şeýle-de gurnalan programma boýunça onuň derejesiniň kadalaşdyrylmagy.
3. Islän wagtyň audio we wideo filmleri, tele gepleşikleri görmek maksady bilen ýazdyrmak programmalaşdyrylmasy, şeýle-de aýdym-saz merkezini, telewizory dolandyrmak mümkinçiliginiň berilmegi.
4. Ýylylyk, howa çalşygy, kondisionerleme: belli bir aralykdan ýakyp öçürmek aýratynlygy elektrik energiýasyny tygşytlamaga mümkinçilik berýär.
5. Öý hojaýynynyň bellän wagtynda perdeler we žalýuzlar awtomatiki usulda açylyp ýapylýar.
Akylly öýi dolandyrmak ulgamy real wagt düzgüninde öýüň hem içini hem daşyny, öý eýesiniň bellän ölçeglerini yzarlamaga mümkinçilik döredýär. Bu ulgam adamlar toparynyň ýa-da ýeke adamyň gymyldy-hereketlerini anyklap bilýär, gurluşyň ähli binagärlik ulgamyny yzarlap, haýwanlaryň hereketine-de täsirlenýär. Islendik üýtgeşmelere täsirlenýän öňünden bellenen algoritmleri programma ýerine ýetirýär we emele gelen ýagdaýda iň derkar çözgüdi saýlap alýar. Mundan beýläk, öçürmegi unudylan ütügiň ýa-da islendik beýleki gündelik durmuş enjam meseläňiz taryhda galdy, gije oýanmak zerurlygyňyz ýüze çykan wagty bolsa akylly öý ulgamy bu aladany öz boýnuna alýar we awtomatiki usulda çyrany ýakýar. Robot-tozan sorujy we awtomatiki usulda işleýän ot gyryjylar ýaly rewolýusiýa taslamalary, mümkinçilikleri çäkli ýa-da ýaşy gatyşan adamlaryň durmuşyny birnäçe esse ýeňletdi.
Şeýlelikde, akylly öý – bu ähli öý enjamlaryny birleşdirýän, dürli wezipeleri umumy topluma birleşdirýän çylşyrymly intellektual ulgam, howpsuzlyga, tygşytlylygy we ş.m. jogapkärçiliginde saklap, öýüň gündelik üpjünçiligine hem gözegçilik edýär.
Şu salgylanma esaslanyp, “Güneşli Zaman” kärhanasynyň hödürleýän hyzmatlarynyň ähli görnüşleri bilen tanşyp bilersiňiz.
Almanyň ynsan saglygyna peýdasy.
Lukmanlar saglygymyz üçin miweleriň peýdasynyň örän uludygyny nygtaýarlar.
Ýakymly ysy we tagamy bilen tapawutlanýan alma hem witaminlere we minerallara baý, iň ýokumly miweleriň biri hasaplanýar. Almanyň düzüminde organiki turşulyklar, şeker, glýukoza, fruktoza, efir ýaglary, A, K, C, E, B6 witamini, kletçatka, pektin maddalary, mineral duzlar (demir, marganes, kaliý, natriý, kalsiý), fitonsidler we beýleki maddalar saklanýar.
— Almanyň saglyga peýdasy barada geçirilen barlaglaryň netijesinde onuň ýürek-damar kesellerine we bedenimiziň goranmak ukybynyň güýçlenmegine täsiriniň uludygy anyklanyldy.
— Beýni we nerw ulgamynyň näsazlygy bilen ýüze çykýan huşsuzlyk, gürlemek kynçylygy, hereketiň agyrlaşmagy ýaly ýagdaýlaryň öňüni almakda hem alma peýdalydyr.
— Alma iýmit siňdiriş ulgamyny kadalaşdyrýar. Gandaky şekeriň mukdarynyň deňagramly bolmagy, süňklerimiziň berkligi üçin günde bir alma iýmek maslahat berilýär.
— Ýatmazdan öň alma iýmegiň rahat uklamak üçin ähmiýeti uludyr.
— Hytaý lukmançylygynyň taryhynda alma beden gyzgynlygyny düşüriji hökmünde giňden ulanylypdyr.
— Bu miwäniň düzümindäki käbir himiki birleşmeleriň ynsan bedenindäki içegeleriň işjeňligini artdyrýandygy we onuň düzümindäki zyýanly bakteriýalary ýok edýändigi mälim edildi.
ALTYMYRAT ANNADURDYÝEW:« BIZIŇKI NETIJE GAZANMAK, ÝEŇIŞ− JANKÖÝERLERIŇ PAÝY».
Geçen hepde AFK-nyň kubogyny almak ugrundaky ýaryşyň toparçalaýyn oýunlaryna badalga berlenligini habar beripdik.  Paýtagtymyzyň “Altyn Asyr” topary myhmançylykda Gyrgyz respublikasynyň “Alaýy” bilen duşuşyp uly hasap bilen ýeňiş gazandy (6:3). “tff.com.tm” saýtynyň ýörite habarçysy bu barada “Altyn Asyryň” we milli ýygyndymyzyň esasy oýunçylaryndan biri, “Altyn Asyryň” geçiren alty golunyň deň ýaryny öz adyna ýazan Altymyrat Annadurdyýew bilen pikir alyşdy.
−Altymyrat, tüweleme, toparyňyz ýaryşa  şowly başlady, höwri köp bolsun! Özüňizem ilkinji oýunda hettrik etmegi başardyňyz.
−Sag boluň. Gollarymda topardaşlarymyň goşandy uly. Futbol, bilşimiz ýaly toparlaýyn oýun.  Geçirilen golda toparyň her agzasynyňam özboluşly goşandy bolýar, elbetde. Topar bolup, agzybirlikde möhüm  üç utugy gazananymyza begenýän. “Alaýyň” öýünde uly hasap bilen ýeňlendigem onuň pes toparlygyny aňladanok.  Bu heniz toparçanyň birinji oýny, entek öňde bäş oýun bar.
−Paýtagtymyzyň ýene bir topary Täjigistanda oýun geçirdi...
− “Ahal” gowy oýnady. Ýeňşe mynasyp oýun görkezdi diýip aýdyp bolar. Netijä garamazdan, men “Ahaly” gowy oýun görkezendigi bilen gutlasym gelýär.
−Indiki garşydaşyňyz hünärmenler tarapyndan toparçada iň güýçli topar hasap edilýär. Şu ýaryşda finala ýetip bilen topar...
−Toparymyz ruhy we beden taýdan oýna doly taýýar. “Istiklol” güýçli garşydaş diýip kän aýdylýar, emma men “Ahalyň” mümkinçiliklerinem täjik toparyndan birjik-de kem göremok. Umuman-a, biziň toparçamyzda toparlar deň güýje eýe diýip çak edýän. Indiki tapgyra haýsy topar çykanynda hem oňa garaşylmadyk netije diýip bolmaz. Şonuň üçin biziň öňümizdäki oýunlaryň hiçisem  ýeňil düşmez. Ýöne “Istiklol” bilen geçiriljek oýunda, nesip edeninden gowy netije gazanarys diýip umyt edýän.
−Altymyrat, onda janköýerlerimiz türkmen toparlarynyň “Istiklol” bilen ýeňişsiz duşuşyklaryna nokat goýlup, täze sahypa açyljakdygyna ynansa-da boljak eken-dä?
−Bilýäňizmi näme, ynam hakynda aýtmaly bolsa janköýerler hemişe-de ynanýar. Şol ynam esasynda olar janköýerlik edýärler. Biz bolsa, şol özümize ynam bildirýän  janköýerler üçin oýnaýarys we şolaryň begenjinden lezzet almakdan ýokary baýrak bolmasa gerek. Nesip bolsa, biziňki  netije gazanmak, ýeňiş bolsa janköýerleriň paýy diýesim gelýär.
−Sag bol, Altymyrat üstünlik ýaranyňyz bolsun!
sport synçysy.
Altyn asyr kartlarynda amatly we howpsuz SMS ýatlatmalaryny nädip birikdirmeli? .
Bank kartalary arkaly ýörite bankomatlardan nagt pul almak mümkinçiligi ýokary tizlik bilen ösüýän tehnologiýalaryň asyrynyň miweleriniň biridir. Mälim bolşy ýaly, bank kartalary üçin «SMS hyzmaty» ýola goýuldy. Hyzmatyň birikdirilmegi bilen, siziň telefon belgiňize hasabyňyz baradaky SMS habarlary geler.
Bu hyzmat hasabyňyzda bolup geçýän özgerişleri şol wagtyň özünde bilmäge ýardam berýär, şeýle hem ol kartdaky hasabyň howpsuzlygyny hem üpjün edýär. Bir säwlik bilen kart ýitirilen halatynda hem bu hyzmat şol kart bilen baglanyşykly ähli pul geçirimler barada maglumat bermegini dowam edýär.
a) Hyzmaty birikmezden öňürti, hasabyňyzda  puluň bardygyny, ýokdugyny öwrenmegi ýatdan çykarmaň.
b) Siziň telefon belgiňizde adaty SMS hyzmaty açyk bolsun.
1) Kartyňyza bankomata salyň;
2) Dili saýlaň;
3) Kartyň gizlin belgisini giriziň;
4) «SMS hyzmaty» bölümini saýlaň;
5) «SMS hyzmatyny birikdir» bölümini saýlaň;
7) Bu hyzmat üçin siziň hasabyňyzdan bir aýlyk tutumyň tutulýandygy barada ýazgy peýda bolar. Eger razy bolsaňyz, «Tassykla» düwmesine basyň;
8) Siziň telefon belgiňize «SMS hyzmatynyň» birikdirilendigi barada SMS habary geler, bankomat bolsa size hyzmaty birikdirendiňiz barada kepilnama berer.
Eger-de hyzmaty birikdireniňizde haýsydyr bir näsazlyk ýüze çyksa, bankomatyň ekranyna serediň. Ol ýerde bankyň telefon belgisi bardyr. Ýüze çykan näsazlyk boýunça şol belgä jaň edip bilersiňiz.
Antifrizi çalyşmak we onuň ähmiýetli aýratynlyklary.
Antifriz — sowadyjy suwuklyk bolup, awtoulagyň hereketlendiriji ulgamynyň doňmagynyň öňüni almaga ýardam edýär. Özüniň düzümine laýyklykda, antifriz has pes temperaturada hem doňmaýar we ol ozallar radiator üçin ulanylan suwdan bolsa görnetin täsirlidir.
Antifriz näme üçin ulanylýar?
Antifriziň esasy ýerine ýetirýän wezipesi — hereketlendirijini sowatmak. Bu suwuklyk ýörite nasosyň esasynda ulgamda aýlanyp, hereketlendirijini sowadýar we ony kadaly temperaturada saklaýar. Mundan başga-da, himiki suwuklyk awtoulagyň sowadyş ulgamyny doňmak howpundan, şol sanda korroziýadan we nagar tutmadan goraýar. Mundan başga-da, antifriz rezin şlanglaryň we ulgamyň plastmassa bölekleriniň guramagynyň hem-de ýarylmagynyň öňüni alýar. Şeýlelik bilen, antifriz motoryň daşky gurşaw temperaturasynda işlemegine mümkinçilik berýär.
Antifrizi yzygiderli çalyşmak zerurmy?
Bu soraga elbetde “hawa” diýip çürt-kesik jogap berip bolar. Islendik awtoulag sürüjisi hem awtoulagda hereketlendirijiniň ýagyny yzygiderli çalyşmagyň zerurdygyny bilýär. Ýöne antifriz babatda düşünilişi başgaçadyr. Käbir sürüjiler antifrizi çalşyp durmak o diýen bir wajyp zat däldir diýen düşünjede bolýar. Emma onuň soňlugy bilen uly zyýanlara getirip bilýänligi bolsa hakykat.
Aslynda, wagtyň geçmegi bilen antifrizi düzýän peýdaly goşundylar özboluşlylygyny ýitirýär. Netijede, suwuklygyň poslama garşy we goraýjy aýratynlyklary peselip, diwarlarda we sowadyş ulgamynyň ýollarynda poslar peýda bolýar. Pos bölekleri radiatory ýapyp ýa-da termostata zeper ýetirip biler. Bu bolsa hereketlendirijiniň aşa gyzmagyna getirýär, hatda ol geljekde hereketlendirijiniň doly döwülmegine hem sebäp bolup biler.
Antifrizi haçan çalyşmaly?
Köplenç öndürijiler öz tehniki suwuklyklarynyň hyzmat möhletini görkezýärler. Siz olary internetde ýa-da antifriziň gaplarynda görüp bilersiňiz. Adatça, sowadyjynyň hyzmat möhleti iki ýyl diýlip kesgitlenýär. Şonuň ýaly-da, dört ýyla golaý uzak wagtlap täsirini ýitirmeýän antifrizler hem bar.
Antifrizi möhletinden öň hem çalyşmaly ýagdaýlary ýüze çykyp biler. Şunuň bilen baglylykda, käbir tehniki ýagdaýlara görä, onuň reňkiniň üýtgemegi ýa-da kadaly möçberinden azalan ýagdaýynda suwuklygy çalyşmak maslahat berilýär.
Antifrizleriň ýokary hilli hem-de amatly görnüşlerini Türkmenistanyň birnäçe ýerlerindäki awtoulag serwislerinden, şol sanda awtoulag sürüjilerine kepillikli ätiýaçlyk şaýlaryny we hyzmatlary hödürleýän “Awtoýoly” haryt nyşanly dükanlardan tapmak bolýar. “Awtoýoly” dükanlaryndan antifrizleriň dürli görnüşlerini satyn alyp, şeýle-de ony çalyşmak ýa-da doldurmak, eger antifriziň möçberi ýygy-ýygydan kadaly ölçeginden azalýan bolsa, onuň sebäbini bilmek we çözgüdini tapmak ýaly hyzmatlardan peýdalanyp bilersiňiz. Habarlaşmak üçin maglumatlary şu salgydan alyp bilersiňiz.
Arslanmyrat AMANOW:  «Çempionlyk hiç haçan aňsat düşmeýär».
Futbol boýunça Türkmenistanyň milli ýygyndysynyň hem-de Aşgabadyň «Altyn Asyr» toparynyň tejribeli ýarym goragçysy Arslanmyrat Amanow bilen bu söhbetdeşligimizi köp sanly janköýerleriň haýyşy boýunça guradyk. 1990-njy ýylyň 28-nji martynda dünýä inip, futboldaky ilkinji ädimlerini paýtagtymyzda eden, 2011-nji ýylda ýurdumyzyň iň ökde futbolçysy diýlip yglan edilen, diňe bir Diýarymyzyň däl, eýsem-de, goňşy döwletleriň käbiriniň futbol söýüjileriniň arasynda hem giňden tanalýan A.Amanow bilen söhbetdeşligimiz, köplenç adat bolşy ýaly, onuň futbol ýolundaky ilkinji synanyşyklaryndan başlandy.
– Arslanmyrat, futboldaky ilkinji ädimleriň hem-de şu günki derejäňizdäki futbolçy bolup ýetişmegiňde esasy rol oýnan tälimçiler barada bilmek biziň birinji sowalymyzyň özeni bolup durýar!
– Baş üstüne! Paýtagtymyzyň şol wagtky Olimpiýa rezerwli çagalar-ýetginjekler sport mekdebi meniň futboldaky ilkinji çynlakaý ädim äden ýerim boldy. Başlangyç tälimçime Aleksandr Ýakowlewiç Korobisin diýýärler. Soňra bu mekdepde Wasiliý Wasilýewiç Karpowyň elinde birnäçe ýyllap tälim alyp, jadyly oýnuň inçe tilsimlerini öwrendim. Ýokary ligadaky ilkinji tälimçim Rahym Gurbanmämmedow bolup durýar. Umuman, şu güne çenli maňa tälim beren halypalaryň hersiniň kämilleşmegimde aýratyn goşantlary bar. Şonuň üçin olary esasy we beýlekiler diýen ýaly derejelere bölesim gelenok.
– Şu güne çenli uly futbolda köýnekçesini geýip, meýdança çykmak miýesser eden toparlaryň hemmesi bilen tanyş edäýseň!
– 2006-njy ýylda «Aşgabat» toparynyň düzüminde ilkinji gezek milli çempionatymyzyň ýokary ligasynda çykyş edip ugradym. 2010 – 2011-nji ýyllaryň möwsümlerinde HTTU-nyň hatarynda oýnadym. 2012-0nji ýylda Gazagystanyň «Okžetpes» toparynyň düzümine goşuldym. 2013–nji ýylda 6 aýlap HTTU-nyň, şonça wagtlap hem «Altyn Asyryň» oýunçysy hökmünde çykyş etdim. 2014-nji ýylda ýene-de Gazagystanyň çempionatynda, bu gezek Pawlodar şäheriniň «Yrtyşynda» öz başarnygymy görkezdim. 2015–nji ýylda Özbegistanyň «Almalyk» toparynyň çakylygyny kabul edip, iki möwsümi bu goňşy ýurduň çempionatynda geçirdim. Üstümizdäki ýylda bolsa, görşüňiz ýaly, «Altyn Asyryň» nobatdaky gezek çempion bolmagy üçin ukybymda näme bar bolsa aýamazlyga çalyşýaryn.
– Çakylyklar bolsa-da, daşary ýurtda oýnamagy şobada ýüregiňe düwäýmek aňsat däl bolsa gerek, belki, maslahatlaşan adamlaryňyz bardyr?
– Elbetde, özüňden ululara sala salmak mydama zerur. Gazagystandan çakylyk bolanda aramyzdan juda ir giden ussat futbolçymyz Didargylyç Urazowdan bu ýurt, onuň çempionaty barada köp zatlary bilipdim, maslahatlaryny beripdi. Sebäbi ol men diýen wagtlary «Yrtyşyň» düzüminde oýnapdy.
– Agzan toparlaryňda gazanan üstünlikleriňi bilmegem okyjylarymyza örän gyzykly bolardy!
– 2007/2008-nji ýyllarda «Aşgabat» bilen ýurdumyzyň çempiony bolmak, 2011-nji ýylda HTTU bilen Kubogy eýelemek miýesser etdi. Özge ýurtlaryň ýaryşlarynda bolsa, gynansak-da, baýrak ýüzüme sylmak nesip etmedi.
– Arslanmyrat, öz ýurdunyň milli ýygyndysynda oýnamak her bir futbolçy üçin uly mertebe, dereje, jogapkärçilik. Häzire çenli ýygyndymyzyň düzüminde geçiren oýunlaryňdan iň esasy hökmünde aýratyn birini agzap biljekmi?
– Milli ýygyndymyzda men 2008-nji ýyldan bäri oýnaýaryn. Öz ýurdum üçin meýdança çykan her bir duşuşygym meniň üçin iň esasy, iň wajyp oýun. 2010-njy ýylda AFK-nyň «Çagyryş Kubogyny» eýelemek ugrundaky ýaryşyň ýarym finalynda Täjiigistany ýeňenimizde, ýygyndynyň düzüminde ilkinji pökgümi geçirendigimi ýatlasym gelýär. Ine, häzirem biz 2019-njy ýylda geçiriljek Aziýa çempionatyna gatnaşmak üçin göreş alyp barýarys. Yklym ýaryşynyň final tapgyryna çykyp janköýerlerimizi begendirmek üçin ähli güýjümizi orta goýarys.
– Derwezeden geçiren iň owadan hasaplaýan pökgüňi mysal getirip bijekmi?
– Meniň üçin toparyma ýeňiş getiren pökgim esasy bolup durýar. Ýöne gazaklaryň «Yrtyşynda» oýnaýarkam Semeý şäheriniň «Spartagynyň» derwezesinden geçiren pökgim siziň sowalyňyzyň jogaby bolup bilermikä diýýärin. Şonda öz meýdançamyzda 2:1 hasabynda ýeňlip durkak merkezden pökgini alyp gidişime 4 oýunçyny aldap, derwezeçi bilen ýekme-ýek çykypdym we hasaby deňläpdim. Soňlugy bilen 3:2 hasabynda ýeňşem gazandyk.
– «Altyn Asyr» soňky üç ýylda ýeňillik bilen çempion bolmagy başardy. Bu ýyl asla aňsat düşjege meňzänok. Sebäbi nämedekä?
– Bu daşyndan göräýmäge şeýledir – futbolda aňsat diýlen zat ýok. Çempionlygyň gazanylmagynda futbolçylaryň, tälimçileriň, galyberse-de, şol toparyň lukmanlarynyň, administratorlarynyň we beýleki işgärleriniň uly zähmetleri durýar, olaryň hersi öz goşandyny goşýar. Elbetde, sport şowlulygy hem hökman. Biz şu ýyl AFK-nyň Kubogy ugrundaky ýaryşda oňat oýun görkezsek-de, sport şowlulygynyň nesip etmänligi üçin ýaryşy dowam etdirip bilmedik. Sowalyňyza bir jümlede jogap bersem: hiç bir çempionlyk aňsat düşmeýär.
– Milli çempionatymyzda haýsy şäherde oýnamak has ýakymly we näme üçin?
– Elbetde, ilkinji nobatda, Aşgabatda. Sebäbi kakamam, çagalarymam hemme oýnuma tomaşa etmäge gelýärler. Olar bolsa meniň durmuşymyň manysy. Balkanabat bilen Maryda bolsa futbola ýürekden berlen janköýerleriň köp bolanlygy sebäpli oýnamak elmydama ýakymly.
– Meýdançada haýsy futbolça meňzemek isleýärsiň?
– Hiç haçan birine meňzemek islemezdim. Durmuşda-da, saýlap alan hünäriňde-de öz-özüň bolanyň ýagşy. Dogrusy, fransiýaly Zidan, braziliýaly Ronaldo, argentinaly Messi gowy görýän futbolçylarym.
– Seniň pikiriňçe häzir milli çempionatda her ugur boýunça iň gowy oýunçylar kimler?
– Gowy oýunçylar kän, käbirini aýratynlykda agzamak ýerliksiz bolarmyka diýýärin. Milli ýygyndymyza elmydama soňky duşuşyklarda gowy oýun görkezen futbolçylar çagyrylýar. Kim çagyrylan bolsa şolar hem sowalyňyzyň jogaby bolup durýar.
– Arslanmyrat, hemmeleriň senden edýän tamasyny hemişe ödäp gezmegiňi arzuw edýäris!
– Sag boluň!
Artykmaç agram saglyga zyýanly.
Ylgaýanlaryň arasynda sorag geçirenimizde olaryň  20 göteriminiň horlanmak, agramyny ýeňletmek üçin ylgaýandyklaryny kesgitledik. Eýsem kadadan  artykmaç  agram nireden, nämeden emele gelýär?
Köp iýmegiň, hereket ýetmezçiliginiň ösen ýurtlar üçin häzirki döwürde iň uly mesele bolup durýandygyny alymlarymyz, soziologlarymyz kesgitlediler. Köpleri haýsy agramy, göwräniň,ýaşyň üçin iň amatlysy hasaplap bolar diýen sorag gyzyklandyrýar. “Siziň üçiniň gowy agram siziň ýaş wagtyňyzda özüňizi oňat duýýan wagtyňyzdaky agramyňyzdyr”- diýip A.Lidýard belleýär. Şol agramy bütin ömrüňiziň dowamynda saklamaga çalyşmaly.
Artykmaç çykdajylar: her bir okuwçynyň gerek bolmadyk harytlary satyn almagy.
Awgust ― täze okuw ýylyna taýýarlygyň ýakymly hysyrdylarynyň döwri. Her bir ene-ata çagasynyň okuw esbabyny satyn almagyň aladasynda. Dükanlar we internet dükanlary özüne çekiji okuw esbaplaryny alyjylara hödürleýärler. Şeýle hem bolsa satyn alynýan esbaplaryň ählisi okuwçy üçin möhüm ähmiýetli däldir.
Gymmatbahaly we gözegelüwli esbaplary satyn almazdan ozal çagaňyzyň synp ýolbaşçysy bilen oňa ilkinji nobatda zerur bolan serişdeler barada maslahatlaşmagy we olaryň sanawyny almagy ýatdan çykarmaň. Şu ýerde okuwçy üçin zerur bolmadyk birnäçe okuw esbaplarydyr serişdeler hakynda durup geçeliň.
Çagalar syýa düwmesine basyp, şyrkyldatmagyň lezzetinden kynlyk bilen saklanyp bilseler gerek. Bu olaryň ünsüni okuwda jemlemegine päsgel berýär. Şeýle awto syýalaryň synp okuwçylarynyň ýarsynda bar bolan halatynda nähili bolar? Okuwçylara ünsüni bir ýere jemlemek başartmaz. Şonuň üçin-de barmaklaryň typmazlygy üçin rezin zolak bilen üpjün edilen düwmesiz syýalary saýlamak maksada laýykdyr. Bu çaga üçin hem amatly, hem dogry esbapdyr.
Eger-de ortopediki ýantorbany göterip görseňiz, onuň çaga üçin juda agyrdygyna göz ýetirersiňiz. Şeýle ýantorbany ähli gerekli esbaplardyr kitaplar bilen doldursaň, kiçijek okuwçy asla ony götermegiň hötdesinden gelip bilmez. Şonuň üçin-de adaty ýantorbany satyn almak has ýerliklidir. Esasy zat ýantorbanyň ulanmak üçin amatly we ýeňil bolmagydyr. Şeýle-de ýantorba saýlaňyzda, onuň açylyp ýapylyşynyň çaga üçin oňaýlydygyna üns beriň.
Elbetde, olar zatlara aýawly göz bilen garamak üçin gerekli esbaplardyr. Şeýle-de bolsa okuw kitaplarynyň her biriniň dürli ölçegde bolýandygy sebäpli satyn alnan kitap daşlyklary ulanylman galýar. Şonuň üçin-de ilki okuw kitaplaryny alyp, soňra daşlyklary saýlamak has ýerliklidir.
Globusuň her bir uly adamyň hem çagalykda satyn almak islän zatlarynyň biridigi sebäpli, ene-atalar onuň öňünden birparh geçip bilmeýärler. Şeýle hem bolsa, okuwçylaryň degişli dersde dürli kartalar ýerleşdirilen atlaslar bilen işleýändigini ýatdan çykarmaly däldir.  Häzirki wagtda bolsa globuslar okuw gollanmasy bilen birlikde otag üçin bezeg serişdesi hökmünde hem peýdalanylýar.
Bu serişdeleriň çaganyň iň söýgüli güýmenjesidigine garamazdan, okuw sapaklarynda olaryň zerurlygy ýokdur. Çünki surat sapagynda okuwçylar reňkli galamlaryň hyzmatyndan peýdalanýarlar. Şonuň üçin-de bu esbaplary satyn almakda synp ýolbaşçysynyň maslahatyna eýermelidir. Flomaster we akwarel çagaňyzyň öýdäki döredijilik işinde peýdalanylyp bilner.
Gül desseleri satyn alnanda, olaryň diňe bir mugallym üçin däl, eýsem okuwçy üçin hem baýramçylyk nyşany bolup durýandygyny unutmaly däl. Şonuň üçin-de saýlanyp alnan desse okuwça ýöremekde ýa-da ony götermekde rahatlyk döretmelidir. Esasan hem, kiçi ýaşly mekdep okuwçylary üçin gül desseleri satyn alnanda, olaryň kiçi göwrümli bolmagyna ähmiýet bermelidir. Diňe şeýle ýagdaýda eli gül desseli çaga özüni rahat hem ykjam duýup biler.
Asman gämileri: Russiýanyň raýat awiasiýasyna 100 ýyl boldy.
2023-nji ýylyň 9-njy fewralynda Russiýanyň raýat awiasiýasynyň döredilmegine 100 ýyl bolýar. Şu ýyllaryň dowamynda raýat uçarlarynyň özgeriş yzygiderligine nazar aýlamagy teklip etmek bilen, TASS habarlar agentliginiň materiallarynyň esasynda taýýarlanan makalany okyjylara ýetirýäris.
1913-nji ýyl. Awiakonstruktor Igor Sikorskiý tarapyndan döredilen «Русский витязь» we «Илья Муромец» uçarlary köp hereketlendirijili awiasiýanyň ösüşiniň başlangyjyny goýdy. «Илья Муромец» biplan uçary dünýä ýüzünde içki şerti elektrik yşyklandyryşly, ýyladyjyly, ýatylýan otagly we hajathanaly ilkinji uçar boldy.
1922-nji ýylyň 1-nji maýy. Ilkinji halkara howa ýolunyň — Moskwa — Kenigsberg ugrunyň açylyşy boldy. Ilkinji gezek poçta habarlary nemes şäherinden Moskwa demir ýoldan öňinçä, howa ýollary arkaly iberilip başlandy.
1922-nji ýylyň 10-njy maýynda rus-german howa aragatnaşyk jemgyýeti «Deruluft»-yň ýardamy esasynda ilkinji ýolagçy uçuşy boldy. Birinji hususy uçuşda ýolagçylar şahyr Sergeý Ýesenin bilen tansçy zenan Aýzedora Dunkandyr. Sowet şahyry Wladimir Maýakowskiý hem öz gezeginde1923-nji ýylyň 3-nji iýulyndaky syýahatyndan soň, «Moskwa — Kenigsberg» atly goşgusyny ýazdy.
1923-nji ýyl. SSSR-iň raýat awiasiýasynyň resmi döredilen senesi. Zähmet we Goranmak Geňeşiniň «Howa flotunyň Baş müdirligine howa raýat liniýalaryna tehniki gözegçiligi bellemek we raýat awiasiýasy geňeşini guramak barada» karary kabul edildi.
Şeýle hem bu ýylda «Aeroflot»-yň ozalky guramasy «Dobrolýot» döredildi.
1923-nji ýylda ýene bir möhüm waka hökmünde Moskwa — Nižniý Nowgorod aralygyndaky ilkinji içerki yzygiderli howa gatnawynyň açylmagyny bellemek bolar.
1924-nji ýyl. Tupolewiň konstruktorlyk býurosynda döredilen ilkinji sowet üç orunlyk ANT-2 uçary synag edilip başlandy.
1925-nji ýyl. Nikolaý Polikarpowyň taslamasyna laýyklykda, agaçdan bäş orunlyk PM-1 ýasaldy. Uçar Moskwa — Leningrad we Moskwa — Berlin ugurlary boýunça gatnady.
1929-nji ýyl. Sowet soýuzynyň ilkinji üç motorly we köp oturgyçly uçary bolan ANT-9 synagdan geçirildi.
Şol ýylda SSSR-den ABŞ-a ilkinji howa uçuşy amala aşyryldy, onuň aýratynlygy bolsa aralygyň uzak we çylşyrymly bolmagydyr. Bu aralyk 21,242 kilometr bolup, uçuş wagty 141 sagat 45 minuda deňdir.
1930-njy ýyl. Ýolagçylaryň sany we olary daşamagyň aralygy (pkm) diýen ýaly hasabat hökmündäki ýolagçy dolanyşygy baradaky ilkinji maglumatlar peýda bolup başlaýar.
1931-nji ýyl. Moskwanyň esasy aerodromynyň Hodinskoý meýdançasynda Sowet soýuzynyň ilkinji ýolagçy howa terminaly açyldy.
1932-nji ýyl. Raýat howa flotunyň baş müdirligi (ГУ ГВФ) döredildi. Soňra bolsa Sowet raýat awiasiýasynyň «Aeroflot» diýen resmi ady girizildi.
1935-nji ýyla çenli sowet  häkimýetiniň öndürýän uçarlary ýurduň howa flotunyň 100%-ini düzdi.
1937-nji ýyl. ANT-25 uçarynda Demirgazyk polýusyň üstünden SSSR — ABŞ gatnaw ugry boýunça ilkinji gonuşsyz uçuş amala aşyryldy.
1939-njy ýylda Moskwa — Aşgabat gatnawynda ilkinji uçarbelet gyz — 20 ýaşly moskwaly Elza Gorodeskaýa işläp başlady.
1941-nji ýylda Wnukowo halkara howa menzili açyldy.
1947-nji ýyl. S.W.Ilýuşiniň ýolbaşçylygynda köpçülikleýin ulag üçin ilkinji sowet ýolagçy uçary bolan Il-12 porşen uçarynyň işi başlandy. Onuň ýolagçy orunlary 32 adama çenlidir.
1948-nji ýyl. O.K.Antonow tarapyndan taýýarlanan An-2 köp maksatly uçaryň işiniň ýola goýlup başlanmagy. Ol öz gezeginde ýolagçylary daşamak we Arktikada hem-de Antarktidada polýar gözlegçilerine hyzmat etmekde, şeýle hem oba hojalygynda ulanyldy.
1956-njy ýyl. Tu-104 uçar gämisiniň Moskwadan Irkutskä ilkinji uçuşy ýerine ýetirildi. Uçuşyň dowamlylygy 7 sagat 10 minuda barabar boldy.
1957-nji ýyl. Dünýädäki iň ýokary tizlikli Tu-114 ýolagçy gämisi döredildi. Uçar 200 adama niýetlenip, Ýer ýüzi boýunça 32 gezek üstünlik gazandy.
1959-nji ýyl. Dört sany turbowintowly hereketlendirijisi bolan Il-18 uçary uçuşa başlady. Ol şol döwürdäki iň amatly uçar bolup, onuň basyş ulgamy we kondisioneri, şeýle-de bufet-aşhanasy bolupdyr.
1960-njy ýylda Şeremetýewo halkara howa menzili açyldy.
1964-nji ýyl. Moskwanyň Domodedowo howa menzili işe başlady.
1965-nji ýyl. Ilkinji gezek şol döwürdäki dünýäniň iň uly uçary bolan An-22 «Anteý» asmana göterildi. Oňa 720 adam ýerleşýärdi.
1967-nji ýylda Tu-114 uçarynyň ornuna uzak aralyga uçmaga niýetlenen, hereketlendirijileri yzynda bolan Il-62 uçary ulanyşa goýberildi.
1968-nji ýylda Sowet önümçiligi tarapyndan öndürilen iň uly uçar Tu-154 ilkinji uçuşyny amala aşyrdy.
1970-nji ýyl. SSSR Halkara raýat awiasiýasy guramasynyň (ICAO) agzalygyna girizildi. «Aeroflot» halkara arenasyna çykdy. Awiakompaniýanyň ekipažlary dünýäniň 59 ýurduna uçup başladylar.
1976-njy ýyl. Uçarlaryň täze nesliniň ilkinji synag uçuşlary boldy: giň göwrümli 350 orunlyk laýner Il-86 (aerobus) we 120 orunlyk Ýak-42.
1977-nji ýyl. Raýat awiasiýasynyň özboluşly täze döwri dünýädäki ilkinji ýokary derejeli Tu-144 ýolagçy uçarynyň uçuşlary bilen badalga aldy.
1980-nji ýyl. «Aeroflot» Bütindünýä Olimpiýa oýunlarynyň resmi gatnadyjysy bolup çykyş etdi.
1988-nji ýylda Şeremetýewo howa menzilinde SSSR-däki ilkinji «Duty Free» dükany açyldy.
Şol ýylda dünýä awiasiýasyndaky iň uly we agyr ýük göteriji uçarlary synagdan geçirip başladylar. Bu synagyň esasy maksady «Buran» kosmos gämisini we «Energiýa» kysymly raketa-göterijiniň bloklaryny daşamakdy.
1992-nji ýyl. Ilkinji daşary ýurt uçarlary — A-310 Airbus howa gämileri Şeremetýewo geldi.
1993-nji ýyl. 300 ýolagçy üçin niýetlenen IL-96 işlenip taýýarlanyldy. Ol iň howpsuz ýolagçy uçary hökmünde dünýä raýat awiasiýasynyň taryhyna girdi.
2004-nji ýyl. «Rosawiasiýa» federal howa ulaglary agentligi esaslandyryldy.
2011-nji ýyl. Awiakompaniýanyň ulag parkyna «Suhoý Superjet-100» gelip gowşudy. Bu Sowet häkimýeti dargandan soň, Russiýada öndürilen ilkinji uçar boldy.
2014-nji ýyl. Ilkinji amatly bahaly «Pobeda» awiakompaniýasy işe başlady.
2017-nji ýylda SSSR-de 1990-njy ýylda goýlan ýolagçy gatnaw rekordy (243,8 km) täzelendi.
2020-nji ýyl. Russiýada öndürilen PD-14 hereketlendirijileri bilen üpjün edilen orta aralyga uçmak üçin niýetlenen MS-21-310 uçarynyň ilkinji uçuşy amala aşyryldy.
Indi bolsa, rus raýat awiasiýasynyň häzirki wagta çenli ýokary derejede kämilleşmegine mynasyp goşant goşan awiakonstruktorlaryň atlaryny getirýäris.
Asyryň akyldaryndan altyn sargytlar ýa-da Eýnşteýnden 10 sargyt.
.
1. Gyzyklanmalaryňyzyň yzyndan galmaň!
«Meniň aýratyn bir ukybym ýok. Bar edýän zadym gyzyklanmalarym aşa güýçli».
Sizi gyzyklandyrýan zat näme? Onuň haýsy aýratynlygy sizi has haýran galdyrýar? Mysal üçin, meni käbir adamlaryň üstünlik gazanyp, käbirleriniň gazanyp bilmezliginiň sebäbi gyzyklandyrýar. Şonuň üçin ýyllar boýy maksada ýetmegiň, başarjaň bolmagyň üstünde işledim. Gyzyklanmalaňyzyň yzyndan galmasaňyz, üstünlige ýetip bilersiňiz.
2. Yhlasyň belli bahasy ýokdur.
«Has akylly bolanlygym üçin däl, kynçylyklara garşy göreşi orta ýolda taşlamandygym üçin maksada ýetýärin».
Siziň sabryňyz goýan maksadyňyzy ahyryna çenli dowam etdirmäge ýetýärmi? Ugradýan adamdan tä barjak ýerine çenli hatly bukjadan aýrylmaýanlygy üçin poçta markalaryny gowy görýärler. Edil şol markalar ýaly boluň, başlan işiňizi ahyryna çenli dowam ediň!
3. Şu güne üns beriň!
«Bir bada iki işi etjek bolýan adam şolaryň haýsy hem bolsa birine az üns berýändir».
Bir bada iki ata erk edip bolanok. Nämedir bir zatlary başaryp bilersiňiz, ýöne ähli zady başarmagyňyz asla mümkin däl. Şu güne ― häzirki wagta üns beriň! Ähli ünsüňizi şu wagtky edýän işiňizde jemläň!
4. Hyýal güýji ― goşmaça güýç!
«Hyýal güýji siziň ähli baýlygyňyzdyr».
Ol size garaşýan şowlulyklaryň ilkinji ädimi. Gerek bolsa, hyýal üçin zehinden hem zerur gerek.
5. Ýalňyşmakdan gorkmaň!
«Ýalňyşyp görmedik adam täzelikçi hem däldir».
Ýalňyş hereketler zerarly şowsuzlyga uçramakdan gorkmaň! Tersine, ýalňyşlyklara kämilleşmegiň serişdesi hökmünde garaň! Kämillik ýüzlerçe ýalňyşlygyň aňrysynda ýatandyr.
6. Şol pursat bilen galyň!
«Geljek hakynda hiç hili pikir etmeýärin. Başa näme gelse, görebermeli».
Geljegi berkarar etmegiň iň gowy ýoly häzirki wagtdan netijeli peýdalanmakdyr. Çünki edil häzir sizde düýni ýa-da ertiri üýtgetmek mümkinçiligi ýokdur. Iň esasy zat, şu pilleki ýagdaýdyr.
7. Özüňizi sylatmagy başaryň!
«Başarjaň bolmaga däl, hormatly bolmaga ýykgyn ediň!».
Wagtyňyzy başarjaň bolmaga däl-de, adamlaryň arasynda mertebli bolmaga sarp ediň. Mertebe gazanyp bilseňiz, üstünligiň gitjek ýeri bolmaz.
8. Dürli-dürli netijelere garaşmaň!
«Birmeňzeş işlerden başga netijä garaşmak dälilikdir».
Her gün şol bir tertipde ýaşap, üýtgeşik netijelere garaşmaň! Durmuşyňyzyň özgermegini isleýän bolsaňyz, ilki özüňiz özgermelisiňiz.
9. Akyl ― tejribäniň önümi.
«Maglumatlary okap, öwrenip däl-de, tejribe bilen özleşdirip bolýar».
Bir ylmy meseläniň üstünde jedelleşip bilersiňiz, ýöne bu size diňe pelsepewi pikir berer. Bir maglumata has içgin aralaşmak isleýän bolsaňyz, ony tejribede amal edip görmeli.
10. Düzgünlerini öwrenip, has kämil oýnaň!
«Oýnuň düzgünlerini öwrenmäge borçlusyňyz. Diňe şeýdip iň gowy oýunçy bolup bilersiňiz».
Amal etmeli iki zadymyz bar: birinjisi oýnuň düzgünlerini öwrenmek, ikinjisi bolsa ony her kim gowy oýnamaga synanyşmak. Şu ikisini başarsaňyz, üstünlik hemişelik hemraňyz bolar.
Awaza 2022: syýahatçylyk zolagyna girmek üçin Türkmenistanyň Migrasiýa gullugynyň saýtynda elektron rugsatnamany nädip resmileşdirmeli.
15-nji maýda Türkmenistanda «Awaza» milli syýahatçylyk zolagynda tomusky dynç alyş möwsümi badalga aldy. Gün şöhlesi, deňiz, plýaž, kaşaň myhmanhanalar, kottej toplumlary, tagamly aşhana we attraksionlar syýahatçylara garaşýar.
Kenarýaka syýahatçylyk zolagynda ýokary derejeli dynç alşy üpjün etmek maksady bilen, Türkmenistanyň Döwlet migrassiýa gullugy resmi saýtynda onlaýn rugsatnama hyzmatyny ýola goýdy. Resminamany migration.gov.tm saýtynyň «Onlaýn hyzmatlar» bölüminde resmileşdirmek mümkindir.
Turkmenportalyň redaksiýasy «Awaza» milli syýahatçylyk zolagyna girmek üçin wagtlaýyn rugsatnamany almagyň anyk düzgünlerini size ýetirýär.
«Onlaýn hyzmatlar» bölümine girilenden soňra ilkinji edilmeli zat - «Wagtlaýyn elektron rugsatnama almak» çykgydyna basmaly, şonda size «Şahsy otag» dörermek teklip ediler.
«Şertler bilen tanyşdym we ylalaşýaryn» düwmesine basylansoň, «Resmileşdirmek» çykgydyny saýlamaly. Peýda polan meýdançada görkezen telefon belgiňize iberiljek açarsözi girizmeli we «Şahsy otaga» girmeli.
Şahsy otagda «Şahsy maglumatlary girizmek» bölümine girmeli we saýtyň bu sahypasynda görkezilen ýerleri gerekli maglumatlar bilen yzygiderlilikde doldurmaly.
Ýagny bu ýerde FAA ady, doglan wagtyň we ýeriň, milletiň görkezilmeli we 3x4 ölçegdäki fotosurat ýüklenilmeli.
Soňra ulanyjy raýatlyk pasportynyň seriýasyny we belgisini, berlen wagtyny hem-de haýsy döwlet edarasy tarapyndan berlendigini görkezmeli. Indiki sahypada pasportyň, myhmanhanany bronlandygy hakynda resminamanyň we iň esasysy COVID-19 ýokanjyna garşy 3 sanjym alandygyny tassyklaýan kepilnamyň elektron göçürmelerini ýüklemeli.
Awazada we myhmanhanada bolmak meýilleşdirilýän seneler girizilenden soňra Döwlet migrasiýa gullugy tarapyndan görkezilen maglumatlar seljerilýär. Awazada dynç almak üçin wagtlaýyn rugsatnama almak babatdaky ýüz tutmaňyza jogap «Şahsy otagyňyza» elektron QR-kod görnüşinde geler, şeýle hem siziň telefon belgiňize SMS-habarnamasy iberiler.
Emma wagtlaýyn rugsatnamany onlaýn ýa-da gönümel resmileşdirýändigiňize garamazdan, Awaza gelmegiňizden öň 72 sagadyň dowamynda siz hökmany ýagdaýda COVID-19 barlagyndan geçmeli, bu kepilnama syýahatçylyk zolagynyň çägine girmek üçin zerurdyr.
Awazada täze ýola goýlan "Ekowelosiped bekedi" barada.
«Ekowelosiped beketleri» baradaky gürrüňe geçmezden ozal, başga bir beýik hakykata üsüňizi çekmek isleýäris. Mundan birnäçe gün öň «Watan» habarlar gepleşigi arkaly hormatly Prezidentimiziň öz zähmet rugsadyny işjeň gün tertibinde geçirýändigine şaýat bolupdyk. Birki günlükde Awaza gelen milli Liderimiz ajaýyp kenara gadam goýan dessine bu ýerde alnyp barylýan işler, öňde duran taryhy waka görülýän taýýarlyk bilen tanyşdy. Şol sanda-da hormatly Prezidentimiz Awazadaky «Ekowelosiped bekediniň» ilkinji ulanyjylarynyň biri boldy. Şeýlelikde, milli Liderimiz sagdyn ýaşaýyş hereketiniň ýene-de bir göreldesini görkezdi.
Hormatly Prezidentimiziň Awazadaky ilkinji minutlary şeýdip, döwletli işleriň ýolugra maslahatyna, agtygy Kerimiň täze sazyna, şeýle hem Awazany mundan beýläk hem özgertmek bilen bagly başlangyçlara beslendi. Şol bir wagtyň özünde-de Awazadaky «Ekowelosiped bekedi» tejribesi döwlet Baştutanymyzyň ünsünden düşmedi. Hyzmatyň bu ekologiýa taýdan arassa, ynsan saglygy üçin peýdaly görnüşi Awaza ýaly dynç alyş ýerlerine has mynasyp ýaraşýar.
Eýsem, Hazaryň türkmen kenaryndaky täze hyzmat nähili ýola goýulýarka? Aslynda, ekowelosiped näme? Awaza dynç almaga baranlar bu hyzmatdan nähili peýdalanmaly? Hyzmat bu ýerde dynç alýanlara nähili artykmaçlyklary bagyşlaýar? Makalamyzy şu sowallaryň jogabyna bagyşladyk.
― Adyndan hem belli bolşy ýaly, beketdäki welosipedleriň we beýleki ulaglaryň önümçiliginde ekologiýanyň talaplaryna doly eýerildi. Elbetde, welosiped ekologiýa üçin iň arassa ulag. Ýöne «WeloTeh» şol arassalygy, tebigata zyýansyzlygy iň aňryçäk derejä ýetirmegi maksat edindi. Awtomatik görnüşde işleýän hyzmat ulgamy bolsa biziň maksatlarymyzyň dowamy bolup gidýär.
Beýleki ýerlerde bolşy ýaly, Awazada hem her bir beketde welosipedler we elektrik skuterleri ýerleşdirildi. Häzir biz dynç alyş zolagynyň üç nokadynyň her birinde 10-a golaý welosipeddir skuteri (samokat) goýduk. Ýöne geljekde diňe Awazadaky hyzmatlarymyzy 17 nokada, 500 welosipede çenli çykarmak meýlimiz bar.
Awtomatlaşdyrylan kireý ulgamy gije-gündiziň dowamynda işlär. Awazada dynç alýanlar welosipedi ýa-da samokaty islendik beketden alyp, başga bir bekede goýup gidip bilerler. Welosiped beketdäki ýörite ýere goýlansoň, ol awtmatik şekilde gulplanylýar.
Beketleriň her birinde ulgamdan peýdalanmagyň gözükdirijileri ýerleşdirilendir. Ýöne ony ulanmagyň juda sada ýolunyň bardygyny hem aýtmak isleýärin. Islendik adam sanly ulgamyň we juda elýeterli tölegiň üsi bilen ekowelosipedlerdir elektrik samokatdan peýdalanyp biler.
― Tölegleri nähili görnüşde amala aşyrmaly?
― Ulanyjy özi üçin haýsy görnüş amatly bolsa, şondan peýdalanyp biler. Myhmanhananyň berkidilen wekiline nagt görnüşinde töläp hem ýa-da bekediň özünde kart arkaly töleg geçirip hem welosiped alyp bolar. Özi-de tölegleri islän wagt aralygyňa çenli geçirmäge mümkinçilik bar. Mysal üçin, welosiped saňa näçe wagtlyk gerek? Ýarym sagatmy, bir sagatmy, belki bir gije-gündizlik. Her wagt aralygynyň öz elýeterli tölegi bar. Mundan daşary myhmanhanyň işgärleridir käbir myhmanlar üçin tölegsiz hyzmaty hem ýola goýup bolýar. Awtomatlaşdyrylan ulgam hyzmatyň ähli görnüşleri üçin elýeterlidir. Awaza ýaly jana şypaly we ýollary aýna ýaly tekiz ýerde bu hyzmatyň uly isleg gazanjakdygyny ynam bilen aýdyp bileris.
― Her beketde hem elektrikli, hem adaty welosipedler, olardan daşary samokatlar hem bar. Ulanyjy üçin bularyň haýsy has amatly?
― Biz hersiniň aýratynlygy barada aýdalyň, iň amatlysyny ulanyjylaryň, goý özi saýlasyn!
Elektrikli welosipedler şäherde hereketi has tizleşdirmäge mümkinçilik berýär. Şol bir wagtyň özünde-de ol dolandyryjydan az güýç talap edýär. Elektrikli welosipedde «PedalAssist» ýardam ulgamy ornaşdyrylandyr. Onuň elektrik motory diňe pedal aýlananda işleýär we hereketi has ýeňilleşdirýär. Agramy 18,5 kilogram bolan welosiped bitewi alýumin ramadan ybaratdyr. Bir gezek zarýadlandyrylan welosiped 40 kiometr aralyga gidip bilýär. Onuň tizligini bolsa sagatda 20 kilometre çenli çykarmak mümkindir. Oňa GPS sensor hem berkidilen.
Elektrikli samokatlaryň kärendesi, aslynda, ulaglary kireýine bermegiň täze görnüşidir. Şonuň üçin hem ulanyjylar oňa has köp isleg bildirýärler. Olaryň esasy artykmaçlygy hereket üçin oňaýlylyk we ýeňillikdir. Ulanyja pedal aýlamak zerurlygy ýok, tizligi ýokarlandyryjy gaz tutawaçda ýerleşýär. Agramy 15 kilogram bolan samokatyň tizligi sagatda 25 kilometre çenli çykyp bilýär. Bir gezek zarýad bilen 25 kilometr ýol geçip bilýär. Ol doly awtomatlaşdyrylandyr we GPS sensory bilen üpjün edilendir.
Adat welosipedlerimiziň agramy 17 kilograma ýetýär. Onuň tizligini üç essä çenli köpeldip bolýar. Süňňi arassa alýuminiýden ybarat welosiped ýantorbany goýmak üçin hem amatlydyr. Welosipediň ýeňil dolandyrylýandygyny hem aýtmak gerek.
Hödürleýän hyzmatlarymyzyň gysgaça aýratynlyklary-ha şeýleräk.
― Biz, esasan, ulanyjylar üçin amatly tarapyna üns berdik. Ulgamyň dolandyryşy hem doly awtomatlaşdyrylan bolsa gerek!
― Ulgam ugurlar, aralyk, ortaça we ýokary tizlikler, ýolda çaknyşmalar we ýol hereketiniň düzgünleriniň bozulmagy barada maglumatlary toplamaga mümkinçilik berýär, munuň özi ulanyjylar barada maglumatlary ulgamlaşdyrmaga we seljermäge, şeýle hem her bir ýola çykylanda doly maglumatlary bermäge mümkinçilik berer.
Täze önüm elektrik üpjünçiliginiň gowulandyrmagyň we elektrik energiýasyny işleýji ulgamlara birikdirmegiň hasabyna, hatda jemgyýetçilik welokireý nokadynyň adaty welosipedlerinde hem goşmaça zarýad almazdan GLONASS trekeri ulanmaga mümkinçilik döreder.
Awazadaky myhmanhanalaryň, kottejler toplumlarynyň,  sagaldyş merkezleriniň, ýaht-klublaryň telefon belgileri  .
Elektron görnüşde özüñize göçürip alyñ. Öz dogan-garyndaşlaryñyz we dostlaryñyz bilen paýlaşyñ! Göçürmek üçin şu ýere basyň.
Awazadaky ähli myhmanhanalar barada maglumat.
Göçürüp almak üçin şu ýere basyň.
Awtoulag süzgüçleri: «Fil» kompaniýasynyň ýokary hilli önümleri barada.
Awtoulag üçin zerur bolan ätiýaçlyk şaýynyň ýa-da düzüm böleginiň kepillikli haryt bolmagy ilki bilen ünsümizi çekýär. Şu düşünje bilen satyn alynýan harytlaryň hatarynda «Fil» kompaniýasynyň öndürýän ýokary hilli awtoulag süzgüçlerini hem bellemek bolar.
«Fil» — awtoulag üçin zerur bolan dürli görnüşli süzgüçleri eýýäm ýarym asyrdan gowrak wagt bäri öndürýän, olaryň hiline bolan ynamy ödemek bilen, ýylsaýyn ulanyjylarynyň sanyny artdyrýan kompaniýadyr. Has takygy, ol 1966-njy ýylda Türkiýede önümçiligi ýola goýup, taryhy ösüşinde süzgüjiň dürli aýratynlyklaryny kämilleşdirmäge uly ähmiýet berip geldi.
Bu süzgüçler ulagyň düzüm bölegi hökmünde wezipesini kadaly ýerine ýetirýändigi, ýagny ýokary hilde süzýänligi hem-de awtoulaga zyýansyzlygy bilen tapawutlanýar. «Fil» kompaniýasynyň bu aýratynlygy eýýäm dünýäniň birnäçe öňdebaryjy awtoulag kompaniýalary bilen hyzmatdaşlygy ýola goýmaga ýardam etdi. Olardan «Ford», «Mitsubishi», «Hyundai», «Lada», «Fiat», «JCB», «Komatsu» ýaly awtoulag önümçilik kompaniýalaryny görkezmek bolar.
2010-njy ýylda bolsa kompaniýanyň önümçilik binasynyň gerimi giňeldilip, ol ozalkysyndan iki esse uly göwrüme eýe boldy. Şonuň bilen birlikde, kärhananyň enjamlaýyn binýady hem görnetin kämilleşdirildi.
Häzirki wagtda Türkmenistanda  «Awtoýoly» awtohyzmatlar we söwda merkezi tarapyndan «Fil» süzgüçleri 2008-nji ýyldan bäri ýurduň çägine getirilip, onuň howa süzgüçleri, kondisioner süzgüçleri, benzin süzgüçleri hem-de ýag süzgüçleri ýaly görnüşleri alyjylara ýetirilýär. Olaryň esasy bölegi ýeňil awtoulaglar üçin niýetlenendir.
Awtoulag ýaglary: çaklamalar we hakykat.
Awtoulagyň hereketlendirijisine ýag guýmak, ony wagtly-wagtynda çalyşmak, haýsy ýagy guýmak, hilini nädip saýlamak ýaly soraglar her awtoulag sürüjisini pikirlendirýän bolsa gerek. Bu soraglar bilen hünärmenlere ýüz tutdyk we olaryň jogaplary esasynda taýýarlan makalamyzy okyjylarymyz bilen paýlaşmagy makul bildik.
eger ýagyň reňki garalan bolsa, onda ýag hökman çalşylmaly.
awtoulagyň hereketlendirijisindäki ýagyň reňkiniň üýtgemegi bilen howsala düşmeli däl. Onuň reňkiniň garalmagynyň sebäbi – döwrebap ýangyç ýag serişdelerinde (ГСМ) bar bolan ýuwujy prisadkalaryň doly ýanmadyk benzin önümlerini eretmeginden ybarat. Şeýlelikde, hereketlendirijiniň hapalanmagynyň öňüni almak maksady bilen, olar onuň içindäki zerur şaýlarynyň arassa saklanylmagyny üpjün edýärler. Ýagyň reňkiniň üýtgeme tizligi guýulýan ýangyjyň (benziniň) hiline, onuň sarp edilşine we awtoulagy dolandyrmagyň şertlerine bagly bolup durýar. Meselem, hili pes benzin ýagyň reňkiniň tiz garalmagyna eltip biler.
bir toplumda çykan ýaglaryň reňki meňzeş bolýar.
aslynda öndürijiler ýagyň reňkine däl-de, onuň ýaglanma (syzma) häsiýetnamalaryna üns berýärler. Şol nukdaýnazardan, dürli toplumda çykan dürli ýaglaryň reňkinde biraz hem bolsa tapawut bolup biler. Täze ýagyň adaty reňki açyk goňurdyr. Emma, başga ýagdaýlar hem bolup bilýär, meselem, içinde ýöriteleşdirilen himiki serişdeleriň bardygy sebäpli käbir ýaglaryň reňki ýaşyla golaý bolup bilýär.
ýagyň çalşylmaly wagtyny seredip bilip bolýar.
awtoulagy öndürijiler tarapyndan ýagyň çalşylmaly wagty boýunça berilýän maslahatlar bar. Ýag şol berilýän gözükdirmelere laýyk möhletde çalşylmaly. Mundan başga, diňe zerur wagtlarda çalyşmak dogry bolar, mysal hökmünde, ýagyň içine zyýanly zatlaryň düşmegini getirmek bolar.
ýag çalyşma möhleti ähli awtoulaglaryň görnüşleri üçin deňdir.
ýeňil awtoulaglarda ýag çalyşma wagtlarynyň arasy ýakyndyr, emma şonda-da bu görkezijiler awtoulagy öndüriji tarapyndan çykarylýan gözükdirmelerden ugur alynsa maksada laýyk bolar. Uly we ýük awtoulaglaryň ýag çalyşma wagty bolsa, olaryň ulanylşyna görä kesgitlenilýär we awtoulagyň görnüşine görä üýtgäp bilýär. Kä ýagdaýlarda ýag çalyşma wagty 20-30 müň kilometr aralykdan bolsa, käte olar 150 müň kilometre çenli üýtgäp bilýär.
ýagy yzygiderli çalyşma zerurlygy ýok.
eger ýag çalşylmakda yzygiderlilik wagty goýberilse, onda hereketlendirijiniň içindäki suwuk ýaglar gaty ýagdaýyna öwrüler we bu onuň kadaly işlemeginde bökdençlik döreder. Ýokarda bellenilişi ýaly, ýagyň çalşylmaly wagty her awtoulagyň gözükdiriji kitaplarynda görkezilýär.
mineral we sintetik ýaglaryň arasynda hiç hili tapawut ýok.
sintetik we mineral ýaglaryň tapawudyna düşüneliň we haýsysynyň gowudygyna göz ýetireliň.
Mineral ýag – ýerden alynýan, arassalanan nebit önüminiň bir görnüşi.
Sintetik ýag (ýa-da ýarym sintetik) – ýerden alynandan soň, onuň laboratoriýada işlenen görnüşi. Sintetik ýaglar diňe nebitden arassalanman, eýsem ähli molekulalaryna çenli işlenilýär we netijede işlenilen molekularyň esasynda baza (базовый) ýag taýýarlanylýar we ol prisadkalar arkaly has gowulandyrylýar we netijede şu häsiýetlere eýe bolan sintetik ýag taýýarlanylýar: hereketlendirijiniň könelmeginiň öňüni almak, sowuk temperaturalarda hem suwuk ýagdaýynda saklanyp bilmek, hereketlendirijiniň beýleki zerur şaýlarynyň goragyny üpjün etmek, hereketlendirijiniň ulanyş möhletini uzak saklamak.
Soňky çykan awtoulaglaryň ählisine sintetik ýaglar guýulsa maksada laýyk bolar.
iň esasy zat – bahasy gymmat bolan ýagyň satyn alynmagy.
öndüriji tarapyndan maslahat berilmedik, hat-da iň gymmat we iň ýokary hilli awtoýaglar hem awtoulagyň hereketlendirijisine uly zyýan ýetirip biler. Şol sebäpden, awtoulagyňyza ýag guýmazdan ozal, ilki bilen onuň gözükdiriji kitabyndan, öndüriji kompaniýasynyň internet saýtyndan nähili ýag guýulmalydygyny okap öwrenmegiňizi ýa-da hünärmenlerden sorap bilmegiňizi maslahat berýäris.
Eýsem, ýag çalşylandan soň awtoulagyň dolandyrylyşy, özüni alyp baryşy üýtgeýärmi? “Ýagy çalyşdym welin, maşynym açylyşan ýaly, öňküden ýeňil sürülýar” ýaly sürüjileriň gürrüňleri hakykatmyka? Aslynda, ýag wagtly-wagtynda çalşylmasa, ýagyň suwuk haly gaty ýagdaýyna öwrülip başlaýar  we bu hereketlendirijidäki temperaturanyň gyzmagyna eltip, onuň agyr işläp başlamagyna, wagtyň geçmegi bilen bolsa tiz zaýalanmagyna eltýär. Şeýle hem, ýag wagtly-wagtynda çalşylmasa awtoulagyň ýangyjy (benzini) sarp ediş möçberi hem ulalýar. Şunuň bilen baglylykda, elbetde, ýag çalşylanda awtoulag biraz hem bolsa ýeňleýär, ýangyjy sarp ediş möçberi düzgünleşýär we hereketlendiriji kadaly ýagdaýda işlemegini dowam edýär.
Awtoulag ýük gatnawlarynyň artykmaçlyklary nämede.
Awtoulag ýük daşamalary — bu gysga aralyga, şeýle-de 1000 km-den hem gowrak uzak aralyklara ýükleri daşamagyň iň uly isleg bildirilýän we giňden ýaýran görnüşidir. Bu hili gatnawlar ýol şertleri bolan islendik ýerlerde amala aşyrylyp bilner.
Awtoulaglar multimodal ýük gatnawlarynda umumy ulag ýük daşamalarynyň bir pudagy bolup, ýükleri zerur ýere eltmekde örän amatlydyr. Ýük awtoulaglary üçin diňe deňizler ýa-da ummanlar gatnaw päsgelçiligini döredip biler.
“Hazar Logistik” kompaniýasy esasan howply ýa-da agyr harytlary daşamak, konteýnerleri daşamak, ýörite temperatura şertlerinde (sowadyjy awtoulaglarda we izotermik awtoulaglarda) ýükleri daşamagyň ähli görnüşlerini amala aşyrýar.
Ýükleri daşamagyň beýleki usullary ýaly, awtoulag ýük daşamalarynyň hem özboluşly artykmaçlyklary bar. Hazar Logistik kompaniýasynyň hünärmenleri olar barada giňişleýin gürrüň berdiler.
Bu esasan-da gysga aralyk üçin amatlydyr. Şu nukdaýnazardan, awtoulag gatnawlary demir ýollardan ep-esli amatlydyr, sebäbi onuň şol aralykdaky çykdajysy demir ýol ulagynyňkydan pes bolup, tizligi boýunça has ýokarydyr. Aýratyn-da, awtoulag ýük daşamalary şäher içinde ýa-da etrapda, şäherara azyk önümlerini eltmekde has peýdalydyr.
Ýany bilen ugradylýan resminamalaryň gysga wagtd taýýrlanmagy. Harytlary arza berilen güni ugradyp bolýr.
Ulagyň ýükli hereketinde çeýeligi we ykjamlygy bilen tapawutlanýar. Harytlary eltmeli ýerine äkidilende harydy müşderiniň göni özüne bermek mümkin.
Döwrebap ýük awtoulaglarynyň mümkinçilikleri, islendik görnüşli ýükleri, şol sanda howply ýa-da agyr ýükleri daşamaga mümkinçilik berýär. Käbir kompaniýalar hatda 1 kilogramdan hem ýeňil harytlary eltip berýärler.
Hökmany berjaý edilmeli berk talaply tertibiň ýoklugy. Ýagny, ýük ulag kompaniýasy üçin-de, müşderi üçin hem amatly bolan wagtda iberilip bilner.
Ýüklemek üçin ýörite infrastruktura hökman däl (ýük terminallary, ýörite gözden geçiriş nokatlary we ş.m). Esasy ýüki eltmeli ýere barýan gara ýollaryň bolmagy we ýükleri ýüklemek ýa düşürmek üçin işçi güýjüniň bolmagy ýeterlikdir.
Hazar Logistik kompaniýasy Türkmenistanyň içine we GDA ýurtlaryna haryt daşamagy alyp barýar.
Kompaniýanyň hyzmatlarynyň hataryna harytlaryň tutuş ýol boýunça ugradylmagy hem girýär. Awtoulaglaryň ýörite GPS enjamlary bilen enjamlaşdyrylmagy olaryň gidişini barlamaga, barmaly ýere eltilmegine gözegçilik etmäge mümkinçilik berýär.
Müşderä harytlary eltmek üçin ugur düzülende kompaniýanyň hünärmenleri ýük daşama wagtynda maliýe we wagt tygşytlylygyny üpjün etmek üçin iň amatly ugry seljerýärler we hasaplaýarlar.
Şunuň bilen birlikde, “Hazar Logistik” kompaniýasynyň hünärmenleri ähli gümrük amallarynyň ýokary hilli geçirilmegini kepillendirýär we ýüklemek-düşürmek hyzmatlarynyň bitewi toplumyny üpjün edýär. Kompaniýanyň Aşgabatdaky we Mary welaýatyndaky ofisleri ähli ugurlar boýunça ýükleriň daşalmagyny gurnaýar.
Awtoulaglar barada 5 sany esasy rowaýatlar: bizi bazary öwrenijiler ynandyrdylar.
Mahabat şygary önümi geçirmekde örän wajyp orna eýedir. Has-da, eger-de bu ulag - statusyň bölegi, durmuşyň keşbi ýa-da onuň gerekli bir bölegi bolup duran ýagdaýynda. Şowhunly ýerleşme ulagyň hut esasyny üýtgetmäge ukyplydyr.
Ilki başda Söz bolupdyr. We dogry aýdylan söz köp zatlary üýtgedip biler-dünýä taryhyndan başlap awtoulag kompaniýasynyň anyk bir görnüşiniň satylýan wagtyna çenli. Siz näme pikir edyärsiňiz, eger-de size ýüz gezek şu ulag –iň owadan, iň görnükli, iň gowy dolandyryp bolýan, iň tehnologiki we has lýuksly, onda siz oňa hakyky talap ediji göz bilen seredersiňizmi? Sarp edijileriň köpüsi özleri duýman hakykatdan hem batly mahabatyň baş ýörelgelerine “oturýarlar”. Ýöne munuň üçin gabat gelýän ýerleşmegi saýlamaly, köpçülige dogry bermeli we saýlanan mahabat şygaryny onlarça ýyllaryň dowamynda hakykat hökmünde ynamly tassyklamaly. Muny başaran kompaniýalar utýarlar. Olaryň ybadatlaryny satyn alyjylar, žurnalistler we bäsdeşlik edýän kompaniýalaryň inženerleri gaýtalaýarlar.
Elbetde, iň şowhunly bazary öwrenişiň ýörelgeleri aç açan galp bolmaýar, olaryň köpüsi öz awtoulaglaryna gabat gelýär. Ýöne olara çürt-kesik ynanmaly däldir. Ýalňyşlyklar köp adamlarda bolýar.
“Satyn alsaň Toyota almaly sebäbi ol – iň berk”. Muny diňe Ýaponiýada çykýan sag taraply dolandyryjy merkezli “imperator hilliniň” hyrydarlary däl-de “Toyotalary” satyn alyjylaryň ählisi tassyklaýarlar.
Toyotada esasan-da döwüler ýaly zat ýok sebäbi bu awtoulaglarda, iň ýokary görnüşinde hem diňe häzirki bellemeleriň we ölen zolaklaryna gözegçilik etme ulgamlary çykyp başlady, olar köpçülikleýin  segmentlerinde öň eýýam özleşdirilen. Näme üçin bu markanyň awtoulaglarynda ähli yşyklandyryjyly aýnalaryň awtomatiki eltijileri seýrek gelýär ýa-da uly sensorly monitorlar diýen soraglara kompaniýanyň wekilleri köplenç şeýle jogap berýärler: biziň müşderilerimize bu gerek däl.
BMW uzak wagtlap öz awtoulaglary dolandyrmak üçin iň amatly, diňe olarda – “dolandyryjy merkezi aýlamagyň özi bir lezzet” diýip hemmäni ynandyrýardy, “Wostorg” atly şowsuzly mahabat kampaniýasy hyrydarlary saklap bilmedi.
2009-njy ýyldan başlap BMW “patyşalyk çapyşyklara” gatnaşmaýarlar. BMW-diňe “atmosfernikler”, BMW-diňe yzky herekete getiriji. By şygyrlary hyrydarlar eýýam gaýtalamagy bes etdiler. Ýöne “BMW-dolandyrmak üçin iň amatly” diýen şygyry gaýtalamagy bes etmeýärler.
Bawariýanyň bazar öwrenjilerine sag bolsuny aýtmaly. Bütin dünýä elektriki BMW i3-dolandyrmak üçin iň amatly awtoulag, iň bolman kapotdaky şildik hem kömek edýär, BMW 5-Series GT – iň owadan, BMW i8 bolsa öz ýumşaklygyna we adrenaliniň ýoklugyna garamazdan – superulagdygyna ynanýar.
Mercedes-Benz awtoulagyň gapysy ýapylanda daş töweregiňdäki dünýä edil ýok bolýan ýaly. Şeýle dälmi? Ýene bir gezek ýapyp görüň we şuny barlap görüň. Mercedes-Benz ýoluň ähli düz dälliklerini seretman ýoluň üstünden ýüzmelidir. Ýerine ýetirmegiň ýene bir ugury bolan  Avantgarde görnüşiniň eýelerine aýdyň, ol ýerde Mercedes-Benzyň görnüşleri teklip edildi: gaty, çukurlara ylalaşyksyz, galmagally. Täze S-Class? Ol örän zabun, örän akylly, ol çukurlaryň bardygyny öňünden bilýär-eger-de ýagty we ýagyş ýok bolan ýagdaýynda. Ýöne esasy amortizatorlar bilen (pnewmatiki bolmadyk ýagdaýynda hem)  wekilçilik segmentiň ajaýyp gämisi peseltmekde çokjalaýar we ýolagçylara üstüň kemçiliklrini ýetirýär.  Ýa-da göwnümizemi?  Mercedes rahatlygyň nusgasy ahyry. “Iň gowysy-ýa-da hiç zat”.
Volkswagen köpden bäri ölçegler we tereziler Palatasynda-nusgalaryň saklawhanasynyň iň gowysynda özi üçin şahsy ýeri göz öňünde tutýar.  “Nusgawy awtoulaglar” diýen bellikli bolmasa hem. Elbetde, bu synlama näme goýmalydygy barada entäk pikir etmeli – Volkswagen Golf ýa-da Volkswagen Passat?
Volkswagen şeýle bir “nusgawy” awtoulaglary öňdürýär, olara şygar hem gerek däl. Has anyk aýtsak, ol ýönekeý we örän öňat we indi hiç kim mundan gowysyny çykarmaýar: Das Auto. Ýönekeý «awtoulag». Biz “mundan gowy”, “dolandyryp bolýan”, “ygtybarly” bolmaga bäsdeşlik etmeýäris. Biz ýönekeý awtoulaglary şu sözüň hakyky manysy boýunça döredýäris. Nusgawy awtoulaglar. Golf üç nesil mundaň öň hem nusgady ýöne täze görnüş-ondan hem “nusgawydyr”. Dogryňy aýtsaň,  Volkswagen hemmesinden dogruçyl-olar hakykatdan hem täze görnüşlerinde köp zatlary üýtgedýärler: düwmeler öz ýerlerinde şeýle bir gowy ýerleşdirilen, olary ýerinden üýtgetmek gerek däl.   Diňe täze ulgamlary goşmaly, bezeg hilini gowylandyrmaly. Iç gysgynjyrak ýöne hemişe duw-dagyn edilýär. Edil   Passat ýaly.
DSG gutysynyň ynjyklygy eýelerine iş baryny berip Volkswagen awtoulagynyň abraýyna biraz zeper ýetirdi.
Volvo – iň howpsuz.
Volvo öz iň güýçli tarapy diýip howpsuzlygy saýlady we uzak wagtlap mahabaty sarp edijilere bu barada ynandyrdy. Kompaniýa bu abraýyny tassyklamak üçin dogrydan hem az iş etmedi: mysal üçin 1959-njy ýylda Volvo-nyň inženeri Nils Bolin üç nokatly howpsuzlyk kemerini döretdi. Ýöne awtouladga diri galmak üçin esasy bir ýetilen zatlaryň biri- bu howpsuzlyk ýassygydyr-ony ilkinji bolup amerikanlar ulanyp başladylar, Mercedes-Benzda bolsa muny meşhur etdiler. Bolsa-da Volvo öz imijiniň üstünde işjeň işleýär, bu gözleglere şwesiýanyň hökümetini hem goşýarlar.
Ýöne hiç hili statistika Volvo iň howpsuz awtoulag diýip subut edip bilmeýär. Munuň bilen bolsa Toyota peýdalandy: 2010-njy ýylda ýapon kompaniýasy kazyýete talap arzasy bilen ýüz tutdy, olarda Volvo XC60 awtoulagyň “Dünýäde iň howpsuz awtoulag” diýen şygyry ulanmagyň hakykatlygyny subut etmegini ýa-da ondan ýüz döndürmegini talap etdi. Talap ediji arza kanagatlandy sebäbi Volvo  hiç hili subutnamalary berip bilmedi. Birnäçe wagt geçenden soň Volvo  ýene bir ugruna bolmazlyk garaşýady: S 60 sedanyň tanyşdyrmasynda şwedler awtomatiki tormoz bermegiň ulgamyny görkezmäge niýetlenipdiler, ol çaknyşmada sürüjini perwaýsyz bolan ýagdaýynda halas etmelidir. Ýöne ulgam işlemedi we ulag toslanan böwet bilen çaknyşdy. Häzirki wagtda bu kömekçi we Volvo awtoulaglarynda özbaşdak dolandyrmagyň has öňdebaryjy ulgamlary şikaýatsyz işleýärler ýöne “bir çökündijik galdy”.
Toyota awto markalary-iň ygtybarly däldir, Volvo – iň howpuz däldir,BMW – dolandyrmak üçin iň amatly däldir, Mercedes-Benz- iň rahatly däldir. Nusgawy hasaplanýan VW-DSG bilen bagly meseleleri ýada salanymyzada – nusgawy däldir.
Awtoulagy gyş möwsümine taýýarlamak.
Gyş möwsümi - awtoulag hem-de onuň sürüjisi üçin çydamlylyga synag bolup durýar. Çünki awtoulagyň sowuk howada dolandyrylmagy, onuň işleýşine ähmiýetli derejede öz täsirini ýetirýär. Awtoulagyň wagtynda tehniki gözegçilikden geçirilmegi bolsa her hili näsazlyklaryň öňüni almaga we olary aradan aýyrmaga ýardam edýär.
Türkmenistan gurak klimatly, yssy howaly ýurt bolup durýandygyna garamazdan, gyşda garly we aýazly günleriň bolmagy hem seýrek däl, şonuň üçin gyş möwsüminde tekerleriň şinalaryny çalyşmak her bir awtoulag sürüjisi üçin hökmany howpsuzlyk çäresi bolup durýar. Şinalar ulanylýan möwsümi üçin niýetlenen bolmalydyr, ýogsam bu diňe bir ýol-ulag hadysalaryna däl, eýsem ulagyň hereket elementleriniň çalt könelmegine hem getirip biler. Mysal üçin, garda tigiriň duran ýerinde typyp durmagy hereket geçiriji gutynyň ýagdaýyna ýaramaz täsir edýär.
Şeýle-de, ulagy ulanmak boýunça gözükdiriji resminamasynda görkezilen ölçeglerden uly ölçeglere eýe bolan şinalary ulanmak maslahat berilmeýär, çünki bu ýagdaý awtoulagyň dolandyrylşyna öz täsirini ýetirmek bilen, gyş möwsüminde howply ýagdaýlara getirip bilýär.
Güýçli aýazlarda iň köp satylýan önümleriň biri hem akkumulýator bolup durýar. Alyjylaryň aglaba bölegi awtoulag şaýlary satylýan dükanlaryna hut şu  harydy almak üçin barýarlar, bu hem adaty bir ýagdaýdyr, çünki sowuk howada akummulýatora gaty uly ýük düşýär. Eger akummulýatory satyn almak üçin nobata durmajak bolsaňyz, onda aýaz başlamazdan ozal ony hökman barlagdan geçirmeli we zerur bolan ýagdaýynda akkumulýatory güýçlendirmeli. Şeýle-de elektrolidiň we zarýadyň derejelerini hem ölçemeli.
Eger hyzmat kitabyňyza görä meýilleşdirilen, motor ýagynyň çalyşylmaly güni eýýäm ýakynlan bolsa, onda sowuk howa gelmezinden owal ony çalyşmaga howlugyň. Häzirki wagtda bazarda bar bolan döwrebap ýaglaryň ähli pasyllar üçin amatly bolup durýandygyny bellemelidiris, ýöne hünärmenler degişli ýurduň temperatura şertlerine has laýyk gelýän şepbeşiklik derejesine eýe bolan ýagy saýlamaklygy maslahat berýärler.
Benzin gutusynyň (bagynyň) doly bolmagy, benzobagyň diwarlarynda kondensatyň emele gelmezliginiň şeýle-de ýangyç ulgamyna uly meseleleri döredip biljek suwuň düşmezliginiň kepilidir. Üstesine-de, sowuk howa gelmezinden owal antifriz hem hökmany ýagdaýda çalyşylmalydyr.
Eger, süpürgiçleriňiz size iki ýyldan hem gowrak hyzmat edip, aýnanyň ýüzüne dykyz ýanaşmaýan bolsa, onda olary çalyşmak hakynda oýlanmagyň wagty geldi diýmekdir. Suw sepiji enjamda suwuň bolmagy bolsa, sizi gyş paslynda ýüze çykaýjak kynçylyklardan ençeme gezek halas eder.
Tormoz ulgamynyň işine aýratyn üns bermelidir, çünki sürüjiniň ýoldaky howpsuzlygy hut bu ulgamyň ygtybarly ýagdaýda işlemegine baglydyr.  Şonuň üçin wagtal-wagtal tormoz silindrini barlamak, tormoz sazlaýjysyny sazlamak we zerur bolan ýagdaýynda tormoz kolodkalaryny hem-de disklerini çalyşmak maslahat berilýär.
Öýüňizden çykman awtoulagyňyzy gyşa taýýarlamagy “Ýakyndar” internet dükany bilen aňsatlaşdyryp bilersiňiz. Saýtymyzda awtoulagyň ygtybarly işleýşini üpjün etmek üçin dürli görnüşli ätiýaçlyk şaýlaryny, akkumulýatorlary, awtoulag-himiki serişdelerini, awtoulag esbaplaryny, ýaglary we süzgüçleri, tormoz kalodkalaryny we başga-da köp zatlary tapyp bilersiňiz.
Saýtyň amatly gözleg ulgamy, bahaly haryt katalogy, awtoulagy satmak üçin mahabat ýerleşdirmek mümkinçiligi, awtoulagyň tehniki hyzmatyny we onuň gurat saklanylmagyny aňsatlaşdyrýan toplumlaýyn çözgüt bolup durýar.
Awtoulagy howpsuz sürme.
Awtoulagyň rulynda bolan wagtyňyz siziň daş töweregiňizdäki ýol hereketine gatnaşyjylar özlerini hemişe biri-birine meňzeş alyp bararlar diýip umyt etmäň.  Ýolda hemişe hemmelerden öň boljak we bir hatardan başga hatara geçjek bolýan “iň akylly” tapylýar.  Elbetde, siz ony gören wagtyňyz has ünsli boljak bolup çalyşarsyňyz. Şeýle awtoulagyň rulynda tapawutly we bir betbagtçylygy başyndan geçiren sürüji hem bolup biler. Siz oňa ýönekeý ýol beriň we daş duruň.
Heläkçilik ýagdaýynda eger günäni başga biriniň üstüne atmak zerurlygy ýüze çyksa, onda adam özüni  howpy görmedik zyýan çeken edip görkezjek bolýar. Bu zatlara taýýar boluň. Köpçülekleýin ulagyň duralgasyna ýakynlaşanyňyzda, hemişe tizligiňizi peseldiň, kimdir bolsa biri (has-da çagalar) öňde duran ulagyň öňünden ýoly ylgap geçmeginiň mümkindigine taýýar boluň.
Pyýadalaryň geçelgesine ýakynlaşanyňyzda öňünden tizligi peseldiň we ýoly geçip barýan pyýadany göreniňizde saklanyň. Birden durmaň sebäbi yzyňyzdan gelýän sürüji ony bilmän siziň ulagyňyzyň göwresine kürsäp urar. Siziň yzyňyzdan gelýän sürüjiniň siziň ulagy saklajak bolýandygyňyzy görendigine göz ýetiriň. Onuň üçin siz birnäçe gezek arasyny üzüp tormoza basyp bilersiňiz, bu ýagdaýda awtoulag stop (dur) duýduryşlary bilen ünsi çeker.
Ýolda çepe tarap yza öwrüm ýa-da öwrüm üçin çyzyga dursaňyz, onda ruly öňünden çepe öwürmäň, aýagyňyzy bu ýagdaýda tormozda saklaň sebäbi siziň yzyňyzdan gelip urmazjakdyklaryna hiç kim kepil geçip bilmez. Iň bolman yzyňyzdan bolan kiçijik itergi hem sizi garşydaş hereketiniň çyzygyna çykaryp biler.
Herekete başlamakdan öň çep aýna hökman serediň, garşydaş çyzykda siziň özüňize başga awtoulagyň çykjak bolýandygy mümkin.
Awtoulagy tizleşdirmek mümkinçiligi köplenç sürüjä howply ýagdaýlarda ýuwaşatmadan köp kömek edýär. Hut tizleşme yzdan, iki gyrakky tarapdan we keseligine öňünden gelýän howpsuzlyklary ýoldan aýyrmaga mümkinçilik berýär.
Tormoz diňe bökdençlik awtoulagyň öňünde duş gelip we sürüjä öwürmäge ýer bolmadyk ýagdaýynda kömek edip biler.
“Gazy” dolandyrmak syrgynlarda we olaryň öňüni almakda awtoulagy durnukly saklamak üçin örän wajypdyr.
Örän uly awtoulaglar nähili täsin bolsa-da has howpsuz bolup durýarlar.  Sebäbi uly ulagda gidip barýan akyma girmek, kowup geçmekde we howpsuz ýagdaýdan çykmakda ýeňil bolýar.
Ýöregiň we tigirleriň baglanşygy biri birinden aýyrlan wagtynda sürüji awtoulaga täsir edýän leňňerleriň birini ýitirýär. Ol öwrüp, tormoz saklap biler ýöne tizleşip bilmez. Ýatda saklaň, ökde sürüji üçin “bitaraplykda” hereket etmek diýen zat ýok!
Tormoz bermeden soň güýçli depginli gaty sürmegiň gerek bolmagy mümkin. Mysal üçin haçan-da sürüji gyzyl reňkli swetoforly çatryga golaýlanda, ol hut golaýlamaly, ol dazlap ýa-da ýokary hereket geçirijide has kiçi aýlawda hereket etmeli däl.  Islän wagty ol “pallap galan” sürüjiniň awtoulagynyň tormozlarynyň ýiti sesini eşdip biler. Dogry saýlanan hereket geçirijide bolan wagtyňyz Siz “gaz” pedaline basyp iki sany awtoulagy halas dip bilersiňiz.
Awtoulagyň ABS ulgamy we onuň işi.
Awtoulaglaryň ABS ulgamy aslynda «anti-lock breaking system» diýmegi aňladyp, terjime edilende blokirlemä garşy ulgam diýen manyny berýär. ABS — awtoulag togtadylanda onuň tekerleriniň blokirlenmeginiň öňüni alýan we ulaga tormoz tutanyndan soň hem erk etmäge mümkinçilik berýän özboluşly ulgamdyr.
Eger ulagyň togtaýan mahaly onuň bir ýa-da birnäçe tekeri blokirlenip, ýolda taýyp başlaýan bolsa, ABS awtomatik usulda tormoz suwuklygynyň basyşyny peseldýär we tekerler ýene-de aýlanmaga başlaýar. ABS-li tormoz ulgamynyň bu işi netijesinde awtoulagy hatda togtadan mahalyňda hem dolandyrmak bolýar. Netijede, ABS-iň kömegi bilen ulag togtadylanyndan soň hem öwrülmek we ulaga isledigiňçe erk etmek şerti döreýär.
- Ulag güýçli depginde we gaýragoýulmasyz ýagdaýda togtadylanda onuň dolandyrylyşyna erk edip bolýar;
- Düz bolmadyk ýerlerde hem deň derejede tormoz tutmagynyň üpjün edilmegi;
- Göni we düz ýerde tormoz tutýan mahaly ulagyň geçýän aralygynyň gysgalmagy.
Bu ulgam nähili işleýär?
Sürüji tormoz çarhyna basan mahaly ol özboluşly sesi we çarhyň yrgyldysyny duýýar. Bu bolsa ABS ulgamynyň işlänligini aňladýar. Şondan soň, ulagyň tormoz tutmagyny ABS ulgamynyň elektron blokirleme ulgamy hem dolandyrýar. Netijede bolsa, ulag tormoz tutandan soň hem haýallyk bilen hereket edýär we sürüjiniň ulagda deňagramly saklanmagyna kömek edýär.
- Dört kanally — bu 4 sany datçigi bolan ulgamdyr. Ol ulagyň her tekerine aýratynlykda gözegçilik edýär. Bu ulgam häzirki döwürde iň täsirli hasap edilýän ABS ulgamydyr.
- Üç kanally — Bu ulgamdaky datçikleriň biri yzky tekerler üçin, ikisi bolsa öňki dolandyryjy tekerler üçin niýetlenen.
- Iki kanally ulgam — Bu iki datçikden ybarat ulgamyň datçikleriniň biri öňki tekerlere, beýlekisi bolsa yzky tekerlere gözegçilik edýär;
- Bir kanally — bu ulgamda ulagyň yzky mostunda bir datçik bolýar we ol yzky iki tekeriň tormoz tutuşyna jogap berýär. ABS ulgamynyň bu görnüşi ozalky awtoulaglarda ulanylýardy, onuň tormoz täsirliligi hem pesdir.
Awtoulagyň gurluşynda, şol sanda onuň tormoz ulgamynda hem köp sanly bejeriş işlerini geçirmek dürli ýagdaýlara laýyklykda ýüze çykyp bilýär. Mysal üçin ulagyň düzüm bölekleri wagtyň geçmegi bilen könelýär we olary çalyşmaly bolýar. Tormoz ulgamynyň ABS-i bilen bagly hem dürli bejeriş işlerini geçirmek Türkmenistanyň birnäçe awtoulag serwislerinde, esasan-da «Awtoýoly» awtoulag hyzmatlary we söwda merkezinde ýokary hilde ýerine ýetirilýär.
Ulagyň ätiýaçlyk şaýlaryny satyn almak ýa-da ýokary hilli bejeriş hyzmatlary bilen «Awtoýoly» awtoulag hyzmatlary we söwda merkezine baryp, şeýle-de awtoyoly.gov.tm saýtyndaky belgilere jaň etmek arkaly tanşyp bilersiňiz.
Söwda ýa-da bejeriş hyzmaty üçin tölegi nagt we nagt däl görnüşinde hem-de «Awtoýoly» dükanlarynyň ball kartlaryndan peýdalanyp töläp bilersiňiz.
Awtoulagyň razwal - gyşarma hyzmatynyň wajyplygy.
Sürüjilere awtoulaglarynyň guratlygyny sazlaşykly saklamak, ony dogry dolandyrmak üçin awtoulag bejeriş hyzmatlaryny yzygiderli geçirmek zerurdyr. Awtoulagyň razwal ýagdaýyny yzygiderli sazlamak hem iň ýörgünli ulanylýan hyzmatdyr.
Razwal. Tekerleriň gapdala süýşmegi. Bu awtoulagyň öwrülmegine, şeýle-de hereket gurluşynda tormoza we tizliginiň artdyrylmagyna täsir edýär. Dikligine razwal burçy awtoulagy öndürijiniň tekliplerine laýyklykda ornaşdyrylýar we öňki hem-de yzky tekerler üçin ol köplenç tapawutlanýar: arka tarapynda has uly we öň tarapynda kiçi bolýar. Bu bolsa öwrümlere girilende howpsuzlygy üpjün edip, awtoulagyň taýmagynyň öňüni alýar.
Gyşarma. Bu ulagyň hereket edýän ýeri bilen tekeriň tekizliginiň arasyndaky burçdur. Gyşarma položitel (tekerler biri-birine öwrülen) ýa-da otrisatel (tekerler biri-birinden daşlaşan) bolup bilýär. Sazlamada gyşarma burçy awtoulag öndürijisiniň tekliplerine laýyklykda ulag hereket edende tekerleriň dürs ýerleşmegi göz öňüne tutulyp ornaşdyrylýar.
Razwal hyzmatlary “Awtoýoly” nyşanyny goteryan dükanlarda hem sürüjilere ýokary hilde ýetirilýär. Bu dükanlar razwal sazlama hyzmatynda tekerleriň dürslügini kadaly ýagdaýa getirmek üçin Italiýa döwletiniň häzirki zaman CORCHI enjamlaryny ulanýar, şul enjamyn ýörite sazlamalary öndüriji zawod tarapyndan kesgitlenilen.
Razwal hyzmatlaryny “Awtoýoly” nysanyny goteryan dükanlarynyň awtohyzmat nokatlaryna baryp, şeýle-de awtoyoly.com.tm saýtyndaky belgilere jaň etmek arkaly sargyt edip bolyar. Razwal hyzmatynyň tölegi nagt we nagt däl gürnüşinde hem-de “Awtoýoly” dükanlarynyň ball kartlaryndan hem peydalanyp bolyar.
1972 (Atatürk) köçesi, 82-nji salgydaky awtoulaglara hyzmat ediş we söwda nokady;
Awtoulagyňyz üçin gerekli şaýlary ussatlyk bilen nädip saýlamaly?
Awtoulagy satyn alyp, onuň her bir eýesi salondan ýa-da elden satyn alandygyna garamazdan abatlaýyş işleri üçin şaýlary nireden almalydygy barada pikirlenmeli bolýar. Häzirki wagtda özi toplumlaýyn ýa-da satuw boýunça firma bazarlarda saýlawyň giň meýdanynyň barlygy belli bir derejede kynçylyk döredýär. Bu makalada awtoulag üçin gerekli şaýlary nädip amatly we çalt ussatlyk bilen saýlamalydygyny özara alyp maslahatlaşalyň.
Şaýlaryň awtomobil gurluşyk zawodynyň nyşany bar bolan, ýagny asyl nusgaly we garaşsyz kärhanalar tarapyndan öndürilýän original şaýlara meňzeş original däl we üçünjiden ulanylan awtoşaýlar görnüşiniň bolýandygyndan başlalyň.
Asyl nusgaly/original şaýlar beýlekilerden tapawutlylykda örän gymmat bolýar, ýöne hil standartyna laýyk gelýär.
Asyl nusga bolmadyk/original däl şaýlary hem öndürijiniň, hem gaplaýjylaryň markasy bilen öndürilip bilner. Şeýle şaýlaryň hili tapawutlanýar, we, kada boýunça, ulanylan  inomarkalary ýa-da täze awtoulaglar üçin eýeleri özleri üçin original şaýlary saýlaýarlar.
Saýlawyň dowamynda ätiýaç şaýlaryň öndürilen ýeri wajyp ähmiýete eýe bolýar. Biziň bazarymyzda awtoşaýlaryň amatly dükanlarynyň köpüsi hereket edýär, mysal üçin, “Lemforder” dükany, ol Mercedes-Benz, BMW, Audi, Volkswagen ýaly nemes awtoulaglary üçin niýetlenen awtoşaýlaryň giň görnüşini hödürleýär. Bu dükan Türkmenistanyň bazarynda 10 ýyldan bäri hereket edýär. Özünde bar bolan şaýlardan başga-da, dükan gönüden-göni Hengs filter, Mahle, Bosch, Zf, Elring, Corteco, Meyle, Textar, Brembo, Osram, Ctr ýaly kärhanalardan getirilýän ýokary hilli we asyl nusgaly original harytlary sargama hyzmaty hem ýerine ýetirýär.
Awtoşaýlaryň hilini özbaşdak nädip saýlamaly?
Asyl nusgaly şaýlar, olara meňzeşler ýa-da galplaşdyrmasy – bularyň ählisi kim tarapyndan we nirede öndürilendigine bagly bolup durýar.
Meňzeş şaýlar original şaýlary öndürijileriň razylygy esasynda öndürilýär. Şeýle ýagdaýda günbatar awtoulaglary üçin niýetlenen awtoşaýlary hil taýdan meňzeş edip öndürilýär diýseň hem bolýar.
Galplaşdyrylan şaýlary şertleýin “hytaý” diýip atlandyrylýar we köplenç halatda olary original hasaplaýarlar, ýöne olarda öndürijiniň belligi we firmanyň gaplamasy goýulmaýar, bu şaýyň häsiýetnamasy berlen belligi bolmaýar.
Şu aýdylanlara esaslanyp, awtoşaýlaryň satuw boýunça ynamly nokada ýüz tutmaly diýen netijäni çykarmak bolar, muňa “Lemforder” dükanyny mysal hökmünde getirmek bolar, we awtoulaglaryň abatlaýyş işleri üçin zerur şaýlaryň hiline hemişe ynanyp bilersiňiz. Bu bolsa örän wajypdyr, esasan hem awtoulagyň eýesi onuň abatlaýyş işlerini öz eli bilen ýerine ýetirende.
Şaýlaryň haýsysyny saýlamak ýerlikli bolar?
– şaýlaryň bu görnüşinden köplenç täze awtoulaglaryň we toplumlaýjylarda tygşytlamaýan abraýly markalaryň eýeleri peýdalanýarlar. Eger-de awtoulag eýýäm birnäçe müň kilometr aralygy geçen bolsa, original şaýy satyn almak awtoulagyň bahasyna deň bolup biler. Awtoulag eýesiniň täze şaýa býujet ýagdaýy bolmadyk ýagdaýynda, original däl öndürijileriň şaýyny alyp biler.
– bu hökmany Hytaý önümçiligi diýildigi däldir. Awtomobil üçin hem ispan, italýan we beýleki öndürijileriň şaýlaryny göwnejaý bahadan satyn almak mümkindir. Ýöne satyn almakda esasy ünsi gerek bolan şaýyň haýsy kärhana tarapyndan öndürilendigine üns bermelidir. Şeýle önümleriň otrisatel taraplary hem bardyr – meňzeş inomarka şaýlary başdaky ýerine ýerleşdirilen ýagdaýynda oňaýsyz ýagdaý döredip biler. Birleşdirmeleriň, jaýryklaryň, deşikleriň we ş.m. deň gelmezligi hem mümkindir. Şeýle ýagdaýda şaýy laýyk getirmeli bolýar, bu bolsa birnäçe wagta çekýär.
– bu ýagdaýda awto bazara baryp, meňzeş ulagdan sökülen şaýlardan özbaşdak almak mümkindir, ýöne bu ýerde-de birnäçe kemçilikler bar: şaý öň abatlaýyş işlerine sezewar bolan bolmagy, uzak wagtlap ulanylmany reňkler bilen şowly gizlenilmegi ahmal. Umuman, asyl nusgaly original şaýy gowy ýagdaýda satyn almak mümkinçiligi hem aradan aýrylmaýar.
Netijede, jemleýji pikir ýene-de awtoulagyň eýesine galýar, ýöne täze awtoulagyň şaýlaryny satyn almakda tygşytlamak ýerlikli däl we awtoşaýlary dükanyny saýlanda wagt we hil barlagyny geçen ynamly dükanlara ýüzlenmek maslahat berilýär.
Awtoulagyňyz üçin zerur awtoşaýlary tiz we amatly nireden tapyp bolar?
Geçen makalalarymyzyň birinde “TMCARS” mobil programma üpjünçiligi we onuň “Awtoulaglar” bölümi barada giňişleýin gürrüň beripdik. Makalamyzyň bu gezekki sanynda bolsa okyjylarymyzy “TMCARS”-yň “Awtoşaýlar” bölümi bilen tanyşdyrmagy makul bildik.
Awtoulagyňyza zerur awtoşaýlary gözläniňizde birnäçe dükanlara aýlanyp, özüňize geregini tapmak üçin ep-esli wagt sarp eden bolsaňyz gerek, ýa-da amatly bahadan awtoşaý satyn almak üçin birnäçe ýerlerden sorap, hat-da uzak şäherlerden hem gözlän bolmagyňyz ahmal. Bu makalamyzda, oturan ýeriňizden internet arkaly özüňize zerur awtoşaýlary gözläp tapmak, satmak, satyn almak ýaly mümkinçilikleri bolan “TMCARS” mobil programma üpjünçiliginiň “Awtoşaýlar” bölümi bilen tanyşdyrmakçy.
Programma açylan badyna onuň 3 bölümi görüner. “Awtoşaýlar” bölümine bu ýerden ýa-da menýudan “Awtoşaýlar” bölümini saýlap girmek bolar.
Bu bölüme gireniňizden soň, ýokardan aşak sanaw görnüşde ulanyjylar tarapyndan satlyga goýlan awtoşaýlaryň bildirişleri çykar. Bu sanawda her bildirişiň şu häsiýetnamalaryny görmek bolar: awtoşaýyň ady, ýerleşýän ýeri, bahasy, goýlan wagty we eger goýlan bolsa suraty. Gerekli bildirişiň üstüne basyp, satylýan awtoşaý barada has giňişleýin maglumaty görüp bilersiňiz.
“Awtoşaýlar”-yň özi 3 sany bölümden ybarat: “Hemmesi”, “Saýlanan” we “Marka”. Bölüme girilende “Hemmesi” bölümi saýlanan durýar. “Hemmesi” bölüminde ähli bildirişler ýerleşdirilen.
“Saýlanan” bölüminde bolsa, ulanyjylara awtoşaýlary gözlemekde amatlylyk döretmek maksady bilen, programmanyň administratorlary tarapyndan awtoşaýlar birnäçe böleklere, ýagny peýdaly gözleg filtrlerine bölünipdir. Olar: “Tekerler we diskalar”, “Ätiýaçlyk şaýlary”, “Ýaglar”, “Satylan awtoşaýlar”, “Awto gurallar” we “Aksessuarlar”. Bu filtrleriň atlarynyň aşagynda hersine degişli goýlan bildirişleriň sany hem görkezilýär. Şeýle taýýar gözleg filtrleriň bolmagy ulanyjylara zerur awtoşaýlary tiz tapmaga ýardam berýär.
“Marka” bölüminde awtoulaglaryň markalary ýerleşdirilen we gapdalynda, ýagny ýaýda, goýlan bildiriş sanlary görkezilen. Mysal üçin, “Toyota (4311)”: “Toyota” ulagyna degişli 4311 sany satlyk awtoşaýlar bildirişleri goýlupdyr.
Ýene agzalmaly esasy mümkinçilikleriň biri – gözleg düwmesi. “Hemmesi” bölüminde gözleg lupa düwmejiginiň üstüne basyp, awtoşaýlaryň giňişleýin gözlegini ýerine ýetirip bolýar. Mysal üçin, awtoşaý haýsy bölüme degişli, görnüşi, haýsy awtoulag üçin niýetlenen bolmaly, ýerleşýän ýeri ýaly gözleg filtrleri boýunça islendik awtoşaýy gözlap tapyp bolar.
“Awtoşaýlar” bölümine bildiriş ýerleşdirmek – mugt. Bildiriş ýerleşdirmek we programmanyň beýleki mümkinçlikleri barada geçen makalamyzda gürrüň beripdik.
Awtoulagyňyzy nädip tiz satmaly.
Portalymyzyň okyjylarynyň arasynda awtoulagyny (mundan beýläk - ulag) çalt çalyşýanlar bardygyny bilip, olardan beýle aňsatlyk bilen we nädip tiz satýandygy barada tilsimleri bilen paýlaşmagyny soradyk we şol tilsimleri siz – okyjylarymyza ýetirmegi makul bildik.
Ulagyňyzy nädip tiz satmaly? Okaň we peýdalanyň.
Ilki bilen näme üçin, ýagny “Näme üçin?”, ýagny haýsy maksat bilen satmak isleýändigiňize anyk jogap tapyň, sebäbi bu müşderiniň ilkinji berjek soragydyr. Mysal üçin, muny satyp, täze ulag satyn almak, gyssagly pul gerekligi sebäpli, ulagy ulanmaga zerurlygynyň ýoklugy sebäpli we ş.m.
Ulagyňyzy haýsy maksat bilen satmak isleýändigiňizi kesgitläniňizden soňra, ony haýsy bahadan satmak isleýändigiňizi hasaplaň. Umuman alanymyzda, ulagyň bahasy şol wagtky bazar bahasy bilen deňräk bolsa gowy we tiz satylar. Emma, baha köp zada görä üýtgäp biler, meselem, ulagyň öndürilen ýylyna, reňkine, geçen ýoluna, abatlylygyna, öndüriji kompaniýasyna, meşhurlygyna görä we ş.m.
Ulagyň kuzowy – onuň ýüzi. Müşderi ulagyň bahasyny eşideninden soňra dessine üns berjek ýeri – bu ulagyň daşy, kuzowy. Meselem, ulag daşly ýollardan uly tizlikde köp sürülen bolsa, kuzowda çyzyklar bolar. Garaz, kuzowyň abat bolmagy – ulagyň satylmagynyň esasy ädimleriniň biri. Şu nukdaýnazardan, ulagyňyzy satuwa çykarmazdan ozal kuzowyny abatlajak boluň, zerur bolsa ulag ýalpyldar ýaly kuzowyň reňkini polirowka etdiriň. Eýsem, ýalpyldap duran abatja ulagy kimiň satyn alasy gelmez?
Ulagyň kuzowy onuň ýüzi bolsa, salony – içki dünýäsidir. Salonyň ýagdaýyna görä, ulagyň eýesi ony nähili ulanandygyna göz ýetirmek bolar.
Çalt satmak isleseňiz, salonyň ähli ýerlerini arassalaň, içini şemalladyp howasyny çalşyň, satuwa çykarmazdan birnäçe gün öňünden hoş boý ys beriji goýuň. Zerur bolsa himiki arassalaýyş işlerini geçiriň (içini doly ýuwdurmak). Müşderi ulagyň gapysyny açandan ýakymly ys alsa, ulagyň arassalygyny aňar we arassa salony görse satyn almak höwesi hökman artar.
Ýönekeýje maslahat bolsa-da, bu ulagy aňsat satmagyň ýene-de bir syry bolup durýar.
Müşderileriň aglaba bölegi satyljak ulagyň kuzowyny we salonyny göreninden soňra, hökman kapodyny açyp görer. Göz öňüne getiriň, kapot açylýar welin, içi tozan we ähli ýeri gara ýag bolup dur.
Beýle ýagdaý döremez ýaly, ulagyňyzy satmazdan öň, kapotyň aşagyny seresapja ýuwuň. Gara plastmas gapaklar we ätiýaçlyk şaýlaryny has-da ýylpyldatjak boluň.
Bagažnigiň içini arassa saklaň. Ulagyň salony arassa bolmagy ýaly, bagažnigi hem arassa bolmaly, artykmaç goşlary aýyryň, çünki müşderiniň açyp barlajak ýerleriniň ýene bir ýeridir. Onuň içine hem hoş boý ys beriji goýmak bolar.
Ulagy tiz satmak üçin ýene-de bir esasy maslahatymyz – satyn alyjylaryň köp bolan ýerine çykarmak we bildiriş bermek.
Ulagy nirä satlyga çykarmaly?
Öňden gelýän we giňden ulanylýan usul - ulagy bazara çykarmak (Meselem, “Altyn asyr” gündogar bazary). Döwrebap tehnologiýalaryň ösmegi netijesinde, soňky döwür internet arkaly ulag satmak has-da meşhur boldy we ähli tarapdan oňaýly boldy. Bu barada giňişleýin aşakda ýazarys.
Eger dynç günüňizi bazara ulag satmak maksady bilen sarp edesiňiz gelmese, sowukda-yssyda ulagyň ýanynda durmak islemeseňiz, onda ulagyňyzy internet arkaly satyp bilersiňiz.
Gysga wagtyň içinde örän uly meşhurlyga eýe bolan, ulanmasy örän ýönekeý we ulanyjylary köp bolan, diňe ykjam görnüşi bolan ýeke-täk internet saýt - “TMCARS” mobil programma üpjünçiligi. Ulag satyn almak we satmak üçin “TMCARS” mobil programma üpjünçiliginden peýdalanmagyňyzy maslahat berýäris.Androidüçin şu ýerden,IOSüçin şu ýerden alyp bilersiňiz. Bir günde goýulýan bildirişleriň sany iki müňden geçýär. “TMCARS” mobil programma üpjünçiligi barada has giňişleýin indiki makalamyzda gürrüň bereris we onuň ulanyş düzgünleri bilen tanyşdyrarys.
Mundan başga-da, internet ulanyjylaryň arasynda ençeme ýyllar içinde öz ynamyny gazanan we 7 ýyldan bäri hyzmat berip gelýän www.turkmenportal.comsaýtyndan hem peýdalanmagyňyzy maslahat berýäris. Bildiriş goýmak mugt. Günde goýulýan bildirişleriň sany bir müňden geçýär.
Söwdaňyz şowly bolsun!
Aziada nähili taýýarlyk görülýär?
Islendik iri sport ýaryşy ýakynlaşdygyça oňa görülýän taýýarlyk işleriniň gerimi hem giňeýär. Başgaça aýtsak, öňde goýlan meseleler has anyklaşdyrylýar we takyk çözgütler gözlenilýär. Eýsem, 2016-njy ýylyň ilkinji aýynda, nesip bolsa, indiki ýyl ak şäherimiz Aşgabatda geçiriljek Ýapyk binalarda we söweş sungaty boýunça V aziýa oýunlaryna görülýän taýýarlyk dogrusynda ýene bir ýola gürrüň açmak artykmaçlyk etmese gerek. Hut şu maksat bilen hem biz Ýapyk binalarda we söweş sungaty boýunça V Aziýa oýunlaryna taýýarlyk görmek baradaky ýerine ýetiriji komitetiň dürli bölümler boýunça hünärmenleri bilen söhbetdeş bolup, taýýarlyk işleriniň barşy barada ýakyndan gyzyklandyk.
— Mälim bolşy ýaly,  2017-nji ýylda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynyň sport maksatnamasyna sportuň 21 görnüşi girizilen. Sport çäreleriniň guramaçylygy Oýunlaryň esasy ugurlarynyň biri bolup durýar. Ilki bilen, oýunlaryň sport maksatnamasy belli bolanyndan soňra, sport görnüşleriniň her biri boýunça ugurlar, agram derejeleri we disiplinalary kesgitlenilýär we şoňa görä takmynan gatnaşjak türgenleriň, resmi wekilleriň, tehniki işgärleriň, metbugat işgärleriň, VIP myhmanlaryň we hyzmat etjek meýletinçileriň sany hasaplanýar. Şeýle-de sport ýaryşlaryny geçirmek üçin ýerleriň we desgalaryň sanynyň deslapky kesgitleniş işleri geçirilýär.
Sport görnüşlerinıň oýunlaryny meýilleşdirmegiň esasy işleri halkara we Aziýa federasiýalary bilen bilelikde alnyp barylýar. Oýunlaryň sport maksatnamasyna laýyklykda, sportuň her bir görnüşi boýunça Aziýa ýa-da halkara federasiýalaryndan degişli tehniki wekil bellenilýär. Meselem, Ýapyk binalarda we söweş sungaty boýunça V Aziýa oýunlarynyň sport maksatnamasynda 21 sany sportuň görnüşi kesgitlenen, diýmek, sport görnüşleriniň her biri boýunça bir tehniki wekil, jemi 21 sany wekil bellenilýär. Şunlukda, Aşgabat — 2017 Aziýa oýunlarynda sportuň 21 görnüşi boýunça ýaryşlaryň geçiriljekdiginden, şu Oýunlardan başlap, Okeaniýa döwletleriniň wekilleriniň hem ýaryşa gatnaşjakdygyndan (Aşgabatda geçiriljek Oýunlarda jemi 62 döwletiň wekilleri ýaryşar) ugur alsak, türgenleriň jemi sanynyň 5 ýarym müňe golaýlamagyna garaşylýar. Bulardan başga-da 3 müň töweregi resmi wekiller, bir ýarym müň töweregi tehniki wekiller Oýunlaryň geçirilýän günleri Aşgabatda bolar. Şu sanlarda hem görnüşi ýaly, Aşgabat — 2017-ä gatnaşjak döwletleriň diňe türgenleridir beýleki wekillerinden ybarat myhmanlarymyzyň sany 10 müň töweregi bolar. Bulardan başga-da toparlara janköýerlik etmek üçin we syýahatçylyk maksady bilen müňlerçe myhmanyň şol günlerde Aşgabatda bolmagyna garaşylýar. Olaryň myhmanhana üpjünçiligi häzirki günlerden çözülýär. Mälim bolşy ýaly, geçen ýyl Olimpiýa şäherjiginde täze myhmanhanalaryň ikisi ulanylmaga berildi. Türgenler şäherçesiniň hem boýy ýetip barýar. Paýtagtymyzyň beýleki myhmanhanalary hem Ýer şarynyň çar künjeginden geljek myhmanlary garşylamak we olara göwnejaý hyzmat etmek üçin taýýar.
Ýaryşlaryň desgalar bilen üpjünçiligi hem ýokary derejede bolar. Aşgabat — 2017 Aziýa oýunlarynyň maksatnamasyna giren sport görnüşleriniň 12-si ýapyk binalardaky sport görnüşleri bolup, galan 9-sy başa baş söweş sungatlarydyr. Şeýlelikde, 21 görnüşiň 9-sy olimpiýa, 12-si bolsa olimpiýa däl görnüşleridir. Ýaryşlar jemi 15 desgada geçiriler. Şolaryň hem 13-si täze desgalardyr.
— Ýapyk binalarda we söweş sungaty boýunça V Aziýa Oýunlarynda iýmit bilen üpjün etmek we arassaçylyk bölüminiň hyzmatlary boýunça ýerine ýetirilmeli işiň ugruny esasy iki hyzmata bölüp bolar. Olaryň birinjisi köpçülikleýin iýmit üpjünçiligi, ikinjisi arassalaýyş, tämizlik hyzmatlary. Bu iki hyzmatyň sazlaşygy Oýunlaryň geçirilýän wagtynda islendik amallary geçirmek üçin mümkinçilik döredýär.
Ilki bilen, köpçülikleýin iýmit üpjünçiligi barada aýdanymyzda, V Aziýa Oýunlaryna taýýarlyk görmek baradaky ýerine ýetiriji komitetinde bu mesele çynlakaý öwrenilýär. Çünki Oýunlarda 60-dan gowrak döwletden wekil geler. Ýaryşlaryň geçirilýän günlerinde toparlaryň islegleri aýry-aýrylykda öwrenilip, talaplara laýyklykda iýmit üpjünçiligi ýola goýlar. Ýene bir wezipe hem türgenleri sport ýaryşlarynyň görnüşine görä iýmitlendirmekdir. Islendik sport bilen meşgullanýan türgeniň iýmeli we iýmekden saklanmaly iýmitleri halkara federasiýalary tarapyndan kesgitlenendir. Şonuň üçin hem Oýunlaryň geçirilýän günlerinde şu aýratynlyklar hem göz öňünde tutular.
Ýaryşlaryň geçirilýän günlerinde iýmit bilen üpjün edilmeli myhmanlarymyzyň esasan Aziýanyň Olimpiýa Geňeşiniň wekillerinden, türgenlerden, tehniki işgärlerden, hemaýatkärlerden, tomaşaçylardan, beýleki işgärlerden, metbugat wekillerinden we meýletin ýardamçylardan ybarat boljakdygy üçin, Oýunlaryň esasy naharhanalarynda tagamlary 5 ugur boýunça taýýarlamak meýilleşdirilýär. Ýagny Aşgabat — 2017 Aziýa oýunlaryna gatnaşyjylara Aziýa tagamlary, Ýewropa tagamlary, wegaterian tagamlar, halal tagamlar we türkmen milli tagamlary hödürlener.
V Aziýa Oýunlaryna taýýarlyk görmek baradaky ýerine ýetiriji komitetiniň iýmit bilen üpjün etmek we arassaçylyk bölümi tarapyndan galyndylary aýyrmak we gaýtadan ulanmak boýunça hyzmatlar Türkmenistanyň Jemagat hojalyk ministrligi tarapyndan islendik kadalara laýyklykda amala aşyrylyp bilner. Umuman arassaçylyk hyzmatlary ýaryşlaryň geçirilýän ýerlerindäki arassaçylyk işlerini hemişe gözegçilikde saklamakdan, ýaryşlaryň öňünden we soňundan ähli aşhana we azyk önümlerini örän gowy arassalamakdan, naharhanalaryň ähli oturgyçlaryny, aýnadyr äpişgelerini, gap-gaçlaryny (güýçli akýan suw bilen) talabalaýyk arassalamakdan, müşderi toparyna degişli ähli giňişlikleriň tämiz bolmagyny üpjün etmekden, şäherjigiň bütin çägindäki hapa atylýan gutulary wagtly-wagtynda boşadyp durmakdan we beýleki işlerden ybaratdyr.
— Meýletinçiler 2014-nji ýylyň mart aýynda Türkmenistanyň Milli olimpiýa komitetiniň geçiren bäsleşigi esasynda, «Parahatçylygy goldaýan nesiller» (Generations for peace) halkara guramasynyň talaplaryna laýyklykda seçilip alyndy. Has takygy, Russiýa Federasiýasynyň Soçi şäherinde geçirilen Bütindünýä Paraolimpiýa oýunlary döwründe meýletinçilik boýunça okuw sapaklary geçirilip, synaglardan üstünlikli geçen oglan-gyzlar bu okuwlara gatnaşmaga hukuk gazandylar.
Meýletinçilerimiz hut şol ýylyň özünde-de «Parahatçylygy goldaýan nesiller» atly okuw sapaklaryna gatnaşdylar. Ol ýerde halkara meýletinçilik hereketi boýunça, paraolimpiýa oýunlary we hereketi, olaryň gurnalyşy, şeýle-de sportyň beýleki birnäçe ugurlary boýunça bilim aldylar.
2014-nji ýylyň aprel aýynda geçirilen “Sagdynlyk we bagtyýarlyk” hereketiniň biraýlygy wagtynda Ýapyk binalarda we söweş sungaty boýunça V Aziýa oýunlarynda hyzmat etjek meýletinçileriň ilkinji topary döredildi. Şol ýylyň maý aýynda Türkmenistanyň Bilim ministrligi hem-de V Aziýa oýunlaryna taýýarlyk görmek baradaky ýerine ýetiriji komitetiň guramagynda Türkmenistanyň Milli sport we syýahatçylyk institutynda “Ýapyk binalarda we söweş sungaty boýunça V Aziýa oýunlarynyň meýletinçileriniň başlangyç okuw sapaklary”guraldy.
2014-nji ýylyň 1 — 6-njy iýuly aralygynda Türkmenistanyň Sport baradaky döwlet komitetiniň guramagynda we “Polimeks” kärhanasynyň hemaýatkärliginde “PWA Awaza 2014 world cup” atly windsörfing boýunça dünýä çempionatynyň ýurdumyzda geçirilen tapgyrynda Türkmenistanyň Bilim ministrligi tarapyndan taýýarlanan oglan-gyzlar  meýletinçilik hyzmatlaryny ýerine ýetirdiler.
Türkmenistanyň meýletinçiler wekiliýeti şol ýylyň 15 — 25-nji awgusty aralygynda Hytaý Halk Respublikasynyň Nankin şäherinde geçirilen Ýetginjekleriň II Olimpiýa oýunlaryna  gatnaşdylar. Toplanan tejribe ýene-de şol ýylyň sentýabr — oktýabr aýlarynda Koreýa Respublikasynyň Inçhon şäherinde geçirilen XVII Aziýa oýunlarynda has-da artdyryldy.
Türkmen meýletinçileri 2014-nji ýyldaky esasy synagdan şol ýylyň 19 — 24-nji noýabry aralygynda Aşgabatda Guşakly göreş we türkmen milli göreşi boýynça geçirlen dünýä çempionatynda geçdiler. Ýurdumyzda geçirilen ilkinji dünýä birinjiliginde Türkmenistanyň Sport baradaky döwlet komiteti, V Aziýa oýunlaryna taýýarlyk görmek baradaky ýerine ýetiriji komiteti,  Türkmenistanyň Bilim ministrligi tarapyndan taýýarlanan meýletinçileriň 130-dan gowragy ýokary derejeli hyzmat etdiler.
2015-nji ýylda-da baý tejribe toplanyldy. Geçen ýylyň ýanwar – iýun aýlary aralygynda Türkmenistanyň Bilim ministrliginiň we V Aziýa oýunlaryna taýýarlyk görmek baradaky ýerine ýetiriji komitetiň buýurmasy boýunça Amerikanyň Birleşen Ştatlaryndan gelen mugallymlar 220-den gowrak meýletinçilere iňlis dilini kämilleşdiriş okuw sapaklaryny geçdiler.
V Aziýa oýunlaryna taýýarlyk görmek baradaky ýerine ýetiriji komitetiň, Türkmenistanyň Bilim ministrliginiň we Türkmenistanyň Daşary işler ministrliginiň guramagynda Türkmenistanyň meýletinçiler wekiliýeti  2015-nji ýylyň 10 — 29-njy iýuly aralygynda Azerbaýjan döwletiniň Baku şäherinde geçirilen I Ýewropa oýunlaryna gatnaşdylar. Bu ýerde sportyň dürli görnüşi boýunça guralan bäsleşiklerde, ýaryş meýdançalarynda, türgenler şäherçesinde doping barlag bölüminde we beýlekilerde biziň döwletimiziň meýletinçileri ýokary hilli hyzmaty ýola goýdular.
Häzirki wagtda Türkmenistanyň birnäçe ýokary okuw mekdeplerinde Meýletinçiler merkezi hereket edip, ol ýerde Ýapyk binalarda we söweş sungaty boýunça V Aziýa oýunlarynda hyzmat etjek oglan-gyzlar ýokary derejede taýýarlanylýar.
Biz bu söhbetdeşligimizde V Aziýa oýunlaryna taýýarlyk görmek baradaky ýerine ýetiriji komitetiň hünärmenleri bilen diňe üç ugur hakynda söhbet etdik. Şeýle söhbetleriň gerimi bolsa entek giň. Şol sanda Aşgabat — 2017 Aziýa oýunlaryna görülýän taýýarlyk hakyndaky islendik maglumat sport janköýerleri üçin gyzykly bolsa gerek. Nesip bolsa, biz  Aşgabatda geçiriljek sport baýramçylygyna görülýän taýýarlygyň beýleki ugurlary baradaky söhbetdeşlikleri hem dykgatyňyza ýetirip durarys.
Aziada — 2017 Günorta Koreýada tanyşdyryldy.
Şu ýylyň sentýabr aýynda geçiriljek Ýapyk binalarda we söweş sungaty boýunça V Aziýa oýunlaryny dünýä döwletlerinde mahabatlandyrmak işleri şu günler meýilnama laýyklykda alnyp barylýar. Mälim bolşy ýaly, hormatly Prezidentimiz tarapyndan Sport metbugatynyň halkara assosasiýasy tarapyndan geçirilýän kongresleriň çäklerinde Aşgabat Aziadasyny mahabatlandyrmak baradaky meýilnama tassyklanyldy. Assosiasiýasynyň ýakynda Koreýa Respublikasynyň Seul we Piýoňçoň şäherlerinde geçirilen 80-nji kongresinde dünýä jemgyýetçiligi Aşgabatda geçiriljek Aziýa oýunlary bilen ýene bir ýola tanyşdyryldy. Kongrese 100 döwletden 200-den gowrak žurnalistler we sport wekilleri gatnaşdy.
Kongresiň çäklerinde Türkmenistanyň Telewideniýe, radiogepleşikler we kinematografiýa baradaky döwlet komitetiniň we Türkmenistanyň Koreýa Respublikasyndaky ilçihanasynyň hünärmenleri tarapyndan ýörite tanyşdyryş we mahabatlandyryş çäresi geçirildi. Olaryň çäklerinde Aşgabat Aziadasyna bagyşlanan sergi gurnaldy. Myhmanlar ýurdumyz barada gürrüň berýän žurnallar, milli sowgatlyk önümlerimiz bilen tanyşdylar. Şeýle hem olara Aşgabatda geçiriljek sport baýramçylygynyň çakylyklary paýlanyp berildi. Kongresiň işine gatnaşýan iri sport köpçülikleýin habar beriş serişdeleriniň, Sport metbugatynyň halkara assosiasiýasynyň, Koreýa Respublikasynyň sport boýunça edaralarynyň, sport oýunlarynyň federasiýalarynyň wekillerinde Aşgabat — 2017-ä bagyşlanan sergi uly gyzyklanma döretdi.
Kongresiň barşynda Sport metbugatynyň halkara assosiasiýasynyň 2016-njy ýylda geçirilen işler babatynda yklymlar boýunça hasabat çykyşlary diňlenildi. Şeýle-de, 2017-nji ýylda edilmeli işlere seredilip, olaryň hatarynda Ýapyk binalarda we söweş sungaty boýunça V Aziýa oýunlaryna bagyşlanan çäreleri guramaga ýokary ähmiýet berildi.
Türkmenistanyň wekilýeti tarapyndan geçirilen tanyşdyryş dabarasy hem täsirli boldy. Onda myhmanlara Ýapyk binalarda we söweş sungaty boýunça Ý Aziýa oýunlaryny mahabatlandyrmak babatda alnyp barylýan işler we Olimpiýa şäherjiginiň mümkinçilikleri barada gürrüň berildi. Şeýle hem Aşgabat Aziadasy barada gürrüň berýän wideogörnüşler görkezildi.
Edil türgenlerde we tälimçilerde bolşy ýaly, sport žurnalistlerinde hem Aşgabatda geçiriljek Aziýa oýunlaryna gatnaşmaga isleg uly. Olar Merkezi Aziýada iň uly sport toplumynda geçiriljek taryhdaky iň gowy Aziadalaryň birine şaýat bolmaga sabyrsyzlyk bilen garaşýarlar. Aziada — 2017-niň geçiriljek günlerine çenli şeýle tanyşdyryş dabaralaryny beýleki ýurtlarda hem gurnamak meýilleşdirilýär.
Aziada-2017-niň ulag üpjünçiliginiň maksatnamasy durmuşa geçirilýär.
Türkmenistanyň paýtagtynda iri halkara ýaryşlaryň — Ýapyk binalarda we söweş sungaty boýunça V Aziýa oýunlarynyň açylmagyna sanlyja gün galdy. Bu oýunlary geçirmek boýunça dünýäniň öňdebaryjy kompaniýalary bilen hyzmatdaşlykda giň möçberli taýýarlyk işleri, şol sanda oýunlaryň myhmanlaryny we gatnaşyjylary ýokary derejede awtoulag serişdeleri we hyzmatlar bilen üpjün etmek boýunça taýýarlyk çäreleri alnyp barylýar.
“Aşgabat 2017” oýunlaryna hyzmat etmek üçin daşary ýurtlaryň iň gowy önüm öndürijileriniň dürli awtoulaglarynyň hatarynda Germaniýanyň “BMW” kompaniýasynyň iň täze kysymly awtoulaglary hem bar.
Ýapyk binalarda we söweş sungaty boýunça V Aziýa oýunlarynyň başlanmagyna 10 gün galmagy mynasybetli geçirilen dabaralaryň çäklerinde Olimpiýa şäherçesiniň çäklerinde ýerleşýän “Sport” myhmanhanasynyň öňündäki meýdançada oýunlaryň geçirilýän döwründe türgenlere, myhmanlara we tomaşaçylara hyzmat etmäge niýetlenen “BMW” kysymly awtoulaglaryň sergisi guraldy.
Bellenilişi ýaly, türgenleri, hünärmenleri hem-de sport forumynyň köp sanly myhmanlaryny bökdençsiz gatnatmak, paýtagtymyzda sazlaşykly hereketi ýola goýmak üçin degişli maksatnama işlenip düzüldi. Sergide görkezilýän awtoulaglar enjamlaşdyrylyşy boýunça ýolagçylaryň aňrybaş derejede rahatlygynyň üpjün edilmegine gönükdirilip, howpsuzlyk we ekologiýa babatynda ýokary halkara talaplaryna doly laýyk gelýär, munuň özi Aşgabatda Aziýa oýunlarynyň geçirilmegini ýokary derejede guramagyň möhüm şerti bolup durýar.
Sergide elektrik hem-de ýangyç bilen işleýän hereketlendirijili ýeňil awtoulaglar görkezildi. Ekologiýa taýdan arassa awtoulag bolan elektrokarlaryň akkumulýatory 8 sagadyň dowamynda güýçlendirilýär, bu bolsa awtoulaga 300 kilometre çenli ýoly geçmäge mümkinçilik berýär.
Bu ýerde goýlan täze ulaglaryň hatarynda “Tiz kömek” gullugy üçin niýetlenen elektromobiller hem bar. Olarda öz wagtynda we ýokary hilli lukmançylyk hyzmatlaryny etmek üçin ähli şertler göz öňünde tutulandyr. Elektrik energiýasynda işleýän bu ulaglar daşky gurşaw üçin oňyn ekologiýa ýagdaýyny saklaýar, bu bolsa türkmen döwletiniň tebigaty goramak syýasatynyň talaplaryna laýyk gelýär.
Aziýa futboly - 2018-nji ýyl.
Ýazkynda Aziýanyň Futbol konfederasiýasy öz resmi saýtynda yklym futbolynyň 2018-nji ýyldaky esasy wakalaryna bagyşlanan makalany ýerleşdirdi. Makalada “Altyn asyryň” AFK-nyň kubogynyň finalyna çenli baryp ýetmegi hem görkezilýär. Aziýa kubogy - 2019-yň bosgasynda okyjylarymyz üçin gyzykly bolar diýen umyt bilen, agzalýan makala esaslanyp, 2018-nji ýylda Aziýa yklymynda futbol bilen bagly esasy wakalara ünsüňizi çekýäris.
- Özbegistanyň futbol boýunça 23 ýaşa çenli ýaşlar ýygyndysy Hytaýda geçirilen Aziýa çempionatynda çempion boldy. Röwşen Haýdarowyň şägirtleri finalda Wýetnamyň ýygyndysyny 2:1 hasabynda ýeňdi.
- Taýwanda geçirilen Futzal boýunça 12-nji Aziýa çempionaty Eýranyň ýygyndysynyň ýeňşi bilen tamamlandy.
- Malaýziýanyň “Rohingýa” türgenleşik merkezi AFK-nyň rugsat bermegi bilen işçiler üçin ýörite futbol ýaryşyny geçirdi.
- Aziýa kubogy - 2019-yň saýlama tapgyrynyň duşuşyklary tamamlandy. Şeýlelikde, Filippinleriň we Ýemeniň milli ýygyndylarynyň taryhda ilkinji gezek yklym ýaryşyna gatnaşjakdygy takyklaşdy.
- AFK-nyň prezidenti Şeýh Salmon bin Ibrohim Al halifa Täjigistanyň paýtagty Duşenbe şäherinde geçirilen sport dabarasyna myhman boldy.
- Ýaponiýanyň zenanlar ýygyndysy Iordaniýada geçirilen Aziýa kubogyny ýeňiş bilen tamamlady. Ýaryşa “Günüň dogýan ýurdundan” gatnaşan zenan futbolçylar finalda Awstraliýanyň ýygyndysyny 1:0 hasabynda ýeňdiler.
- 4-nji maýda Dubaýdaky “Armani” myhmanhanasynda Aziýa kubogy - 2019-yň bije çekilşik dabarasy geçirildi. Bu dabarada Türkmenistanyň milli ýygyndysynyň “F” toparçada Ýaponiýanyň, Özbegistanyň we Omanyň ýygyndylary bilen ýaryşjakdygy belli boldy.
- Bije çekilşikden soň ýaryşyň kubogy we resmi pökgi köpçülige görkezildi.
- Futzal boýunça zenanlaryň arasyndaky Aziýa çempionaty geçirildi. Ol finalda Ýaponiýanyň ýygyndysyny 5:2 hasabynda ýeňen eýranly futzalçylaryň çempionlygy bilen tamamlandy.
- AFK-a agza döwletleriň 41-sinde çagalar futbolyny ösdürmek boýunça dürli çäreleriň başy başlandy.
- Dünýä çempionatynyň taryhynda ilkinji gezek Aziýadan 15 emin dünýäniň iň güýçli ýygyndysyny saýlamaga gatnaşdy.
- Dünýä çempionatynyň taryhynda ilkinji gezek bir çempionata Aziýadan bäş ýygyndysy gatnaşdy. Russiýada biziň yklymymyz Awstraliýanyň, Ýaponiýanyň, Koreýa Respublikasynyň, Eýranyň we Saud Arabystanynyň ýygyndysyna janköýerlik etdi.
- Dünýä çempionatynda Ýaponiýanyň ýygyndysy toparçadan çykmaga hukuk gazandy. Ýapon futbolçylary 1/8 finalda Belgiýanyň ýygyndysyndan 2:3 hasabynda ýeňlip, çempionat bilen hoşlaşdylar.
- Yklymyň klublaýyn futzal çempionaty Eýranyň “Mes Sungun” toparynyň çempionlygy bilen tamamlandy.
- Fransiýada futbol boýunça 20 ýaşa çenli zenanlaryň arasynda geçirilen dünýä çempionatynda Ýaponiýanyň ýygyndysy çempion boldy.
- Ýaponiýanyň zenanlar ýygyndysy bolsa Aziýa oýunlaryny çempionlyk bilen tamamlady.
- Koreýa Respublikasynyň ýygyndysy Aziýa oýunlarynyň finalynda Ýaponiýadan 2:1 hasabynda üstün çykyp, altyn medal gazandy.
- Malaýziýada 16 ýaşa çenli ýetginjekleriň arasynda futbol boýunça geçirilen yklym çempionda hormat münberiniň iň ýokarky basgançagyna ýapon futbolçylary çykdy.
- FIFA-nyň prezidenti Žanni Infantino Malaýziýa gelip, AFK-nyň täze edara binasy bilen tanyşdy.
- 19 ýaşa çenli ýaşlaryň arasyndaky Aziýa çempionaty Saud Arabystanynyň ýaşlarynyň çempionlygy bilen tamamlandy. Olar finalda Koreýa Respublikasynyň ýygyndysyny 2:1 hasabynda ýeňdiler.
- Türkmenistanyň “Altyn asyr” hem-de Yragyň “Eýr Fors” toparlarynyň arasynda geçirilen AFK-nyň kubogynyň final duşuşygy yrakly futbolçylaryň ýeňşi bilen tamamlandy.
- Ýaponiýanyň “Kaşima Antlers” kluby öz taryhynda ilkinji gezek Aziýanyň çempionlar ligasynda çempion boldy. Klub finalda “Persepolisi” ýeňdi.
- Omanyň paýtagty Maskat şäherinde AFK ýylyň iň gowularyny sylaglamak dabarasyny geçirdi.
- Klublaryň arasynda dünýä çempionatynda “Al Aýn” garaşylmadyk netije görkezdi. Topar taryhda ilkinji gezek bu ýaryşyň finalyna çenli baryp ýetdi.
Aziýa kubogy ― 2019 we Türkmenistanyň milli ýygyndysy barada.
Sport synçysy Merdan Baýadow bilen «Biznes reklama» gazetiniň işgäri Mätgurban Mätgurbanowyň özara söhbetdeşligi.
Bilşimiz ýaly häzirki wagtda Birleşen Arap Emirliklerinde tutuş Aziýany tolgundyrýan uly futbol baýramy, ýagny futbol boýunça Aziýa kubogy - 2019 dowam edýär.
Bu ýaryşyň bize möhüm tarapy milli ýygyndymyzyň ilkinji oýny we indiki duşuşyklary barada ildeşlerimiziň pikiri.
Biz birinji tapgyryň jemi, onda ildeşlerimiziň çykyşy we olaryň mümkinçilikleri hakynda pikir alyşmak üçin “Biznes reklama” gazetiniň işgäri, sport synçysy Mätgurban Mätgurbanowy myhmançylyga çagyrdyk.
― Mätim, yklym kubagynyň birinji tapgyryň oýunlary hakynda näme aýdyp bolar. Indi netijäni hemmämiz bilýäris, ýöne oýun hakynda-da aýdara zat köp diýip pikir edýärin.
― Hawa, bu duşuşyk barada gaty köp zat aýdyp bolar. Ýöne biz, ilki bilen, diňe öz toparçamyz hakda pikir alşaýaly diýesim gelýär, sebäbi okyjylar üçin hem bu söhbetdeşligiň iň gyzykly tarapy biziň milli ýygyndymyzyň oýnudygy şübhesiz. Oýunlara gelsek, biziň toparçamyzda ýeňilen ýygyndylaryň oýny mende, asla-ha, hemmelerde-de gowy täsir galdyrandyr...
― Ýalňyşmasam, Omanyň we Türkmenistanyň milli ýygyndylarynyň oýny barada aýdýaň, şeýemi?
― Hawa, sebäbi, ikisem oýun babatynda ýeňşe mynasypdy. Olar diňe hasapda utuldylar. Öňküleriň aýdyşy ýaly, «boljak işdir-dä!». Ýöne islendik ýeňlişem asmandan gaçmaýar, ýönekeýje bolsada ýalňyşlyklar bolansoň, ýagdaý şeýle tamamlanýar.
― Mäti, gepiň mustapasy, türkmen futbolçylarynyň gowşak we güýçli taraplary?
― Mustapany, beýlekin-ä bilmedim welin, sag gyra gowşak oýnady, gorag bilen ýarym goragyň arasynda boşluk emele gelýär käte, üns beren bolsaňyz.
― Serdaryň ganatynda diýjek bolýamyň?
- Hawa Annaorazowyň ganaty.
― Annaorazowyň ganaty öňler güýçli bolýardy. Asyl öz başarnygy ýetik welin, men onuň bu oýundaky wezipesine düşinip bilmedim: kä öňe, kä yza gaýdyp oýnady welin, tälimçi oňa başgaragam bir wezipe berene meňzeýär.
― Eger beýdip Serdary öňe çykarjak bolsak, merkezi goraga ýene birini goşmalydyk. Üns beriň, men Serdaryň derejesini pes görip dälde, merkezdäki emele geljek boşlugy ýapmak üçin aýtýan bu sözi, ýagny Annarozowy biz merkez ― hüjüm aralykda hem, gorag ― merkez aralygynda hem oýnadyp bilýäs gerek? Hawa. Diýmek, bolýan zat. Göz öňüňe getiriň, üç merkezi goragçy bilen oýnamaly..
- Men oňa düýbinden garşy..
― Menem ol usuly goldamok. Eger kimdir birini öňe çykaryp oýnatmaly bolsa diýýän, aslynda bolsa Serdary yza çekseň, öz asyl wezipesini birkemsiz berjaý etmegini tabşyrsaň, gowy ýaly bolup dur. Ynanyň, özbekler tizlik babatda bizden pes gelýär, ertirki oýunda Altymyrat bilen Myradyň, hem-de Mingazowyň tizliginden, Arslan bilen Ahmediň açyjy paslaryndan peýdalanjak bolmaly. Burçdan top depilse Mekan Saparowda hem köp mümkinçilikler bar.
― Özbegistanyň ýygyndysy bilen boljak oýundan öňinçä, birinji tapgyry biraz aýdyňlaşdyraly, Mäti. Meniň pikrime görä, şol oýun üçe bölindi: birinji ýarym, ikinji ýarymyň başyndan 75-nji minuda çenli we şondan soňy. Ylalaşýaňyzmy?
― Hawa, biz birinji ýarymda garşydaşlara gola öwrülip biläýjek howply pursaty döretmäge mümkinçilik bermedik. Tersine, özimizde gowy mümkinçilikleriň üçüsi boldy. Ýaponiýanyň öz asyl güýjünden pes oýnamagynyň kölegesinde birinji ýarymdaky milli ýygyndymyzyň oýny has ideala golaý bolup görindi. Ýöne, gynansagam, ikinji ýarymyň başyndan tä ortasyndan agýança, oýnumyza aljyraňňylyk aralaşdy. Kim bilýär, eger Wahyt-Altymyrat çalyşygy 46-njy minutda geçirilen bolsa, ýeňsek ýeňerdigem. Sebäbi, birinji ýarymda  goragda gowy oýnanam bolsak, garşylyklaýyn hüjüme geçmekde tizligimiz pes geldi. Hut şol ejiz ýerimizi arakesmede seljeren ýaponlar öňe has uly güýç bilen okduryldylar. Bardy-geldi garşylyklaýyn hüjim gurnalsada, hüjimçileriň yzyndan ýetip boljak diýen pikire geldiler. Ana, şol ýerde-de biz biraz goragy çuňlaşdyrjak bolduk welin, olam peýdamyza bolmady. Aslynda, diňe 46-77 minutlar aralygynda ýaponlar bizden gowy oýnady we şol aralykda üç goly salyp ýetişdiler. Biziň oglanlarymyz fiziki tarapdan pes bolsalaram, oýnuň soňunda olary aljyraňňy ýagdaýa salyp, hüjüm edip bildiler. Egerde 2-3 sany standart pursat bolsa gol bolmagam ahmaldy.
― Berlen 11 metrlik jerime hakynda nähili pikiriňiz bar. Jerime bererlik ýagdaý ýokdy diýmäge hiç kimiň dili barmaz welin, gyzyla karta degýän pursat hem diýip bolarmydy?
― Gyzyl berilsede, ýalňyş diýip bolmazdy, dogrusy emin biziň peýdamyza bolmadyk birki karar çykardy.  Ýöne umuman alanyňda, eýranly emin pes eminlik etdi diýip bolmaz, oýunda bolýan zat.
― Mäti, Timur Kapadze, ýagny, Özbegistanyň milli ýygyndysynyň Kuperden öňki tälimçisi bir söz diýdi: “Türkmenler toparlaýyn oýny gowy gurnaýar, ýöne barybir biziň oýunçylarymyz tejribe babatda güýçli we ýeňiş gazanarys”. Indi men öz pikirimi aýdaýyn. Tälimçi bilen asla ylalaşamok. Meniň gören “Oman”- Özbegistan” oýnumdaky hasap “Nesterow- Oman 2:1”. Şol derwezebanyň ussatlygy bolmadyk bolsa, goňşularmyz uly hasapada utulardy.
Özbegistanyň ýygyndysynyň salan iki golam gola degýän pursadyň netijesi däl: Ahmedow jerimeden saldy; Şamyradowam derwezewanyň gödek ýalňyşyndan peýdalandy.
― Aslynda, Kapadze Türkmenistanyň ýygyndysynda Odil Ahmedow ýaly atly oýun gurnaýjy, Şamyradow ýaly Russiýanyň ýokary ligasynda şowly çykyş edip ýören ýok diýjek bolýar. Ýagny, biziňkileriň oýnaýan toparlaryna berlen baha diýen ýaly ol.
― Menem şol pikirde. Alaga-da, özbekleriň goragynda Mekan Saparow ýa Zafar Babajanow ýaly howadan gelýän toplary sowýan goragçy,  Altymyrat ýaly tizligi güçli hüjimçi ýok diýibem bilerin. Hatda Kuperiň ulanýan uzyn pasa görä düzülen taktikasy esasynda merkez bilen hüjimiň arasyndaky üzüklikdenem peýdalanmagymyz ahmal ahyry.
― Şeýle-de bolsa, men Nesterow bilen Ahmedowa hormat goýýan. Olar ýaly futbolçylar Merkezi Aziada köpem döräberenok. Ýalňyşmasam, ikisiniňem yklym ýaryşyna soňky barşy bolaýmasa. Meniň ýokarda belleýşim ýaly, gowy oýun gurnasak, ikinji tapgyr biziňki.
― Mäti, ýogsa-da çaklamalar bilen gyzyklandym. Senem aýt, soň elimde barlary okajak.
―  3:1 utarys.
- Beh, munuň beýle bolaýşyn-aý! Men öz ýanymdan şu hasaby aldym we halypa žurnalist Hojaberdi Apbaýewden soranymyzda hem şu hasaby aýtdy. Soň şahyr Sungat Gurbangeldiýew hem şol çaklama. Indem sen, yzly-yzyna dördünji çaklama: “3:1 utarys”.
―  Belki gowulykdan nyşandyr.
― Şeýle bolsun-da! Mätgurban, entek kän gürrüň etse boljak welin, siziňem wagtyňyz çäkli, okyjylaram aşa köp eglemek gowy däl. Şonuň üçin häzirlikçe hoşlaşaly, ýöne bu hoşlaşyk hälki bir arakesme diýen ýaly nesip bolsa ähli oýunlar babatynda syn bermegimizi dowam ederis.
-Nesip bolsa...
Aziýa kubogy - 2019. 44 aý ozal başlan hereket.
Futbol boýunça Aziýa kubogy ugrundaky halkara ýaryşyň başlanmagyna bir aýdan hem az wagt galdy. Emma şu ýaryşy geçirmegiň ilkinji ädimleri mundan 44 aý ozal başlapdy. Mälim bolşy ýaly, şu gezek yklym çempionatynyň taryhynda ilkinji ýola 24 milli ýygyndy gatnaşar. Ozalky çempionatlaryň ählisi 16 ýygyndynyň arasynda geçirilipdi. Indiki ýylyň 5-nji ýanwarynda geçiriljek Kubok ýaryşynyň ilkinji bije çekilşigi mundan dört ýyla golaý ozal, ýagny 2015-nji ýylyň martynda bolup geçipdi.
Dünýä çempionaty - 2018-iň saýlama tapgyrlaryndan soňra toparçalarda birinji orny eýelän ýygyndylar awtomatik ýagdaýda Aziýa kubogyna gatnaşmaga hukuk gazandylar. Olar Saud Arabystanynyň, Birleşen Arap Emirlikleriniň (ýer eýesi), Awstraliýanyň, Kataryň, Hytaýyň, Eýranyň, Ýaponiýanyň, Siriýanyň, Taýlandyň, Yragyň, Koreýa Respublikasynyň we Özbegistanyň milli ýygyndylarydyr.
Aziýa kubogynyň üçünji saýlama tapgyryndan soň bolsa 24 ýygyndy hem belli boldy. Bir ýyldan hem gowrak dowam eden saýlama tapgyryň duşuşyklaryndan soňra, ýene 12 milli ýygyndy yklym ýaryşyna gatnaşmaga hukuk gazandy. Olar Liwanyň, KHDR-nyň, Hindistanyň, Gyrgyzystanyň, Iordaniýanyň, Wýetnamyň, Palestinanyň, Bahreýniň, Fillipnleriň, Omanyň we TÜRKMENISTANYŇ milli ýygyndylarydyr.
Şeýle yklym ýaryşynyň saýlama tapgyrynda 252 duşuşyk geçirildi. Olarda derwezelere jemi 820 pökgi girizildi. Gatnaşyjy döwletleriň üçüsi: Gyrgyzystanyň, Filippinleriň we Omanyň ýygyndylary ilkinji gezek Aziýa kubogynyň final tapgyrynda çykyş edip görer. Galan 21 ýygyndy ozal iň azyndan bir gezek bu ýaryşa gatnaşypdy.
Ýaryş taryhda ikinji gezek BAE-de geçirilýär. Bu döwletde 1996-njy ýylda geçirilen ýaryş Saud Arabystanynyň milli ýygyndysynyň kuboga mynasyp bolmagy bilen tamamlanypdy.
Aýaklarymyz hakynda 7 hakykat.
Dünýäniň gurluşyna görä, käte hat-da biz üçin adaty we tanyş bolan zatlaryň hem düýbünden täze taraplary açylýar. Mysal üçin, eger-de adamyň aýagynyň gurluşyna inženerçilik nukdaýnazaryndan seretsek, onda örän oňat düzülen, juda ygtybarly we uly agramalara döz gelmäge ukyply bolan mehanizmi göreris. Suratkeş ýa-da şahyr üçin zenan aýaklary ylham çeşmesi bolup bilerler. Trawmotolog (döwük-ýenjik bejerýän lukman) üçin bolsa ol diňe bir süňklerden we damarlardan ybaratdyr. Biziň şu aşakdaky gyzykly hakykatlarymyzyň arasynda siz aýaklarymyz hakynda ýene-de birnäçe dürli-dürli garaýyşlar bilen tanyşarsyňyz.
Adatça agşama çenli adamyň dabanynyň göwrümi ulalýar. Üstesine-de ertirki we agşamky ölçegleriň tapawudy 8%-e çenli ýetip bilýär. Şonuň üçinem, eger-de siz täze köwüş alynmak isleseňiz, onda muny günüň ikinji ýarymynda ediň. Ters ýagdaýda, siz özüňize dar boljak jübüt köwüşi satyn almagyňyz ahmal.
2. Aýaklaryňyzy aýaň!
Biziň bedenimiziň ähli süňkleriniň takmynan dörtden biri aýaklarymyzda ýerleşýär (206-dan 54-üsi). Şonyň bilen birlikte ýönekeý pyýada ýöreleninde-de, sport bilen meşgullanylanda-da esasy agram hut daýanç-hereket ulgamyna düşýär. Meselem, ylgawyň käbir pursatlarynda dabana  düşýän agramyň möçberi adamyň öz agramyndan 3-4 esse ulydyr. Statistika boýunça, şikesleriň we zeper ýetmeleriň uly bölegi hut aýaklaryň paýyna düşýär.
Pyýada ýörelýän wagty bedeniň durnuklylygy, bir ýerde duranyňdaky bilen deňeşdireniňde birnäçe esse ýokarlanýar. Bu biomehaniki fenomen (täsinlik, üýtgeşiklik) häzire çenli öwrenilen däldir. Emma bir ýerde durmagyň ýöremege garanyňda has surnukdyryjylygy hut şol hakykat bilen düşündirilýär.
Aýakgabyň ökjesiniň her 2 santimetr beýikligi aýagyň barmaklaryna düşýän basyşy 25% ýokarlandyrýar. Aýal-gyzlaryň 90%-ine golaýy özlerine kiçi we dar bolýan köwüşleri geýýärler. Şol sebäpden-de, aýallarda aýaklar bilen baglanyşykly keseller erkek adamlara görä 4 esse köp ýüze çykýar.
Aýaklarda takmynan 250 000-e ýakyn der mäzleri bolup, olar günüň dowamynda 400 millilitr möçberde deri bölüp çykarýarlar. Hakykatda, käte aýakgaplardan gelýän beýle ýiti ys deriň özünde ýokdur. Joraplarda we aýakgapda bakteriýalaryň köpelmegi üçin oňaýly bolan ýyly we çyg gurşaw emele gelýär. Şol bakteriýalar ýakymsyz ysyň ýüze çykmagyna sebäp bolýar.
6. Iň gadymy köwüşler.
7. Pyýada ýöremegiň peýdasy.
Pyýada ýöremek beden işjeňliginiň iň elýeterli we howpsuz görnüşi bolup durýar. Hut şol sebäpden hem, lukmanlar bejeriş türgenleşikleriniň esasy serişdesi hökmünde hut pyýada ýöremegi belleýärler (maslahat berýärler). Käbir barlagçylar pyýada ýöremek özüniň bedene edýän täsiri boýunça ylgawy hem öňürtýär diýip hasaplaýarlar.
Aýnalaryň jadysy: häzirki zaman tendensiýalar, hakyky ideýalar.
Köpasyrlyk taryhynyň bardygyna garamazdan, aýnalaryň dizaýn mümkinçiligi ýokary baha eýedir. Aýnalar diňe bir interýere gözellik bermän, eýsem olar öý bezeginiň ýetmezçiligini hem ýaşyryp bilýändir.
Bu makalada aýnalary interýerde ulanmagyň has täsirli usullary okyjylara ýetirilýär.
Göwrümi gysga öýlerde ýaşaýanlar üçin ýer tygşytlamagyň has ýerlikli usuly ýüzi aýnalary mebellerden peýdalanmak bolup durýar. Aýnaly mebelleriň adaty görnüşlerinden başga-da, bu ýagdaýda girelgede goýulýan ýüzi aýnaly şkaf-kupe, tumbalar, stellažlar, komodlar, aýnaly kitap tekjeleri we beýleki mebellerden peýdalanmak bolýar.
Bu hili mebeller islendik interýer üçin kadaly we laýyk bolup, metal bilen hem, agaç mebeller bilen bilen-de utgaşýandyr. Şeýle-de ýüzi aýna bilen örtülen mebellere dürli hili usullar bilen nagyşlary çekmek bolýar.
Dar otaglary giň ýaly edip görkezip biler;
Aýna potolokda çyranyň öwüşgini ýokary derejede bolýar hem-de göwnejaý aýdyňlygy döredýär. Şeýle-de çyralaryň pes öwüşginli görnüşlerinden peýdalansaň hem bolýar;
Umuman, bu bezeg ulanyljak bolsa, potology dolulygyna däl-de, onuň merkezi bölegini aýna bilen örtmek has oňaýlydyr.
Dekoryň original häsiýetdedigini diwarlaryň aýna pannosy bilen ýüze çykaryp bolar. Aýnalary bölekleýin dürli göwrümde diwarlara örtüp bezemek bu gurşawy hakyky sungat eserine öwrer. Bu ýerde her bölek otaga özboluşly öwüşgin berip, otagyň bölekleýin şekilini döreder we täzeçil bezeg hökmünde üns çeker.
Bu sferik aýna edil fotoenjamyň linzasyndaky ýaly öwüşgin berýär. «Balygyň gözi» bütin otagy özünde şöhlelendirýär. Ozal bu hili aýnalar gymmatbaha şaý-sepleriň dükanlarynda gözegçilik etmek üçin ulanylypdyr.
Aýnalar bilen diwarlara ýazylan ýazgylar ýa-da harplar otaga özbaşdak häsiýet berýär. Aýna harply bezeg çagalar otagyna, myhman otaga, ýatylýan otaga hem-de aşhana has gelişýär.
Aýnadan ýasalan sagatlar sagat hökmünde peýdalanylýan bezeg bolsa-da, olaryň ilkinji wezipesi otagyň diwaryna bezeg bermekdir. Ol döwrebap öý bezeginde giňden ulanylýan usuldyr.
Öz boýy bilen des-deň aýna edinmegi isleýän we oňa ýer tapmaýan adamlar üçin bu has laýygydyr. Munuň üçin has ýuka hem-de termo gatýadan işlemäni geçen aýnalaryň peýdalanylýandygyny bilmek zerurdyr.
Türkmenistanda aýnalaryň dürli hili görnüşlerini öndürmek, olary dürli dizaýna laýyk edip bezemek bilen «Aýbölek» mebel kärhanasy giňden meşgullanýar. Aşgabat şäheriniň Andalyp köçesiniň 80-nji jaýyndaky «Aýbölek» dükanynda hödürlenilýän aýna mebellerinden başga-da, kärhana müşderileriň öz isleýşi ýaly görnüşde aýna mebellerini taýýarlamagyu sargyt alýar.
Kärhana mebelleriň hem islendik görnüşlerini: ýumşak, korpusly, agaçdan hem-de metaldan, öý we ofis üçin, kärhanalar we şahsy sargytlar boýunça taýýarlanan mebelleri taýýarlap berýär.
Bellesek, «Aýbölek» mebel kärhanasy önümleriniň ýokary hilliligi üçin birnäçe sany abraýly halkara baýraklaryna mynasyp boldy.
Aýratyn üns merkezindäki zolak — ejäniň we çaganyň bölümi.
Bäbejigiň dünýä inen ilkinji günlerinden başlap, ol hakynda alada etmek her bir ejäniň borjudyr. Häzirki zaman dünýäsinde ejeler çaga hakynda aladany onuň dünýä inmegini meýilleşdiren ilkinji günlerinden edip başlaýarlar. Munuň üçin olar dürli görnüşli witamin toplumyny kabul edip, embrionyň dogry kemala gelmegine ýardam edýärler.
Bäbejigiň dünýä inmegi bilen, onuň tenine degýän islendik galtaşma aýratyn ünslüligi we mähirliligi talap edýär. Şol galtaşmalar esasynda ejäniň we çaganyň arasynda baglanyşyk ýola goýulýar. Şunuň bilen baglylykda, çaga ideg etmek üçin dogry arassaçylyk serişdelerini saýlamak bilen bagly sowallar köp duş gelýär.
«Şypaly çomuç» dermanhanasynda ejeler we çagalar üçin niýetlenilen serişdeler ýörite bölümde ýerleşdirilip, bu ýerdäki ähli harytlar uly üns bilen saýlanyp alynýar.
«Şypaly çomujyň» çagalar üçin niýetlenilen serişdelerine ýüzlerçe derman önümleri,  çaga çüýşejikleri, emzikler, täze doglan çaga üçin    harytlar, arassaçylyk we ideg serişdeleri, 2-3 ýaşdaky çaganyň iýmit önümleri we beýlekiler degişlidir.
Harytlaryň arasynda göwreliler üçin niýetlenilen önümler aýratyn ünsi özüne çekýär. Dermanhanada dünýäniň meşhur derman serişdelerini öndüriji kärhanalary tarapyndan göwreli we çaga emdirýän zenanlar üçin niýetlenilip öndürilen dermanlaryň hem-de witaminleriň dürli görnüşleri duş gelýär. Meselem, süýt inmesini güýçlendiriji, süýt sagyjy, ejäniň we çaganyň derisine ideg etmek üçin dürli kosmetika serişdeleri, deri bilen bagly keselleri bejeriji kosmetika önümleri we beýlekiler.
Şeýle hem müşderilere çagalar üçin niýetlenilen önümleri — arlyklardan başlap, çaga ideg etmekde ulanylýan has kiçijek harytlary satyn almakda we olary dogry ulanmakda «Şypaly çomuç» dermanhanasynyň hünärmenleri ýokary derejeli maslahatlaryny bererler. Dermanhananyň dünýäniň iň tejribeli we ygtybarly derman öndürijileri bilen hyzmatdaşlyk edýändigi sebäpli «Şypaly çomuç» tarapyndan hödürlenilýän arassaçylyk serişdeleri ilat arasynda uly islegden peýdalanýar.
Aşgabadyň 138 ýaşly daragty.
...Siz ony gördüňizmi? Görmedik bolsaňyz, onuň deňinden-ä geçip giden bolsaňyz gerek?! O goja daragt paýtagtymyzyň iň bir ajaýyp künjeginde, Aşgabadyň demir ýol menziline golaý ýerde ösüp otyr. Demir ýol menzilinden Türkmenbaşy şaýoly bilen ýöräniňde, Kemine köçesine ýetmänkäň gündogaryňda, Köpetdag sport toplumynyň Bedenterbiýe we sagaldyş toplumynyň seýilbagyna ýaraşyk berýär. Bu ýerde baglaryň gojasy bolup oturan daragt (tut), aýtmaklaryna görä, 1881-nji ýylda oturdylypdyr. Ondan bäri hasaplap görseň, 138 ýyl geçipdir.
Elbetde, paýtagtymyzdaky bu tut agajy — Aşgabadyň taryhy!
Gürrüňi edilýän goja tut tebigatyň ýaraşygy, Aşgabadyň şöhratly taryhyny beýgeldýär. Bu goja daragt janly ýadygärlik ýaly. Hormatly Prezidentimiziň «Türkmenistan — Beýik Ýüpek ýolunyň ýüregi» atly kitabynyň ikinji jildinde belleýşi ýaly: «Ýadygärlikler döwürleriň şaýady, wakalaryň gözi-gulagy».
Üç asyryň şaýady bolup oturan bu daragtyň ýygyrt atan aşaky bölegini görseň, elhepus, köpügören paýhasly gojany ýadyňa salýar. Bu daragt ençe-ençe ýyllaryň şatlygyny-gaýgysyny başyndan geçiren. Bu daragt gyşyň aňzak sowuklaryna-da döz gelendir, elbetde! Bu daragt 1885-nji ýylyň 30-njy noýabrynda Aşgabada gelen ilkinji demir ýol ulagynyň sesinem eşiden. Şondan bärem eşidip gelýär.
1941 — 1945-nji ýyllar. Hawa, Beýik Watançylyk urşuna giden gerçekler bu daragtyň deňesinden geçip gidendir. Beýik Ýeňiş bilen Aşgabadyň demir ýol menzilinden öýlerine barýan edermenleriň maşgalasyna gowşan pursatlaryndaky şatlygyna şaýat bolandyr. Ýa-da bolmasa, fronta gidip, uruşdan dolanyp gelmedik gahrymanlaryň ýakynlarynyň töwereginde hamsyganlaryny eşitmek asanmydyr, eýsem?!
1948-nji ýylyň 6-njy oktýabry. Bu daragt şol wagt 67 ýaşyndady. Aşgabat ýertitremesiniň hem gowgasyny başyndan geçiren bu goja tut berkligi bilen saklanyp galypdyr. Şol agyr ýyllarda bu daragt adamlara göwündeş bolandyr, elbetde! Onuň ýygyrtlary göwnüme bolmasa, pajygaly pursatlaryň yzyna çalym edýän ýaly.
Onuň kölegesinde ötegçiler hem-de demir ýol ulagy bilen uzak ýoly aşmaly ýolagçylar bir pursatlygam bolsa aýak çekip, dyz epip, dem-dynç alandyrlar. Saýasynda aşyklar süýji söhbet edendirler. Goýry kölegesinde kimler bagtyny tapandyr... Çagajyklar, onuň bal ýaly tudanasyny iýip heziller edendirler. Garaz, tut «Uly bilen uly ýaly, kiçi bilen kiçi ýaly» ýürekdeşlige berlendir.
Tut agajynyň agram düşýän şahasy haçandyr birwagt halkalanypdyr. Ýyllaryň geçmegi bilen berçinli halka agajyň içinde galypdyr. Gart daragt hakynda Aşgabatdan Ýazgeldi Muhammetgeldiýew ýadynda galan käbir zatlary aýtdy.
— 1885-nji ýylda Gökdepe etrabynyň Ýaňgala obasynda doglan meşhur sazanda Mylly Täçmyrat 1902-nji ýylda 17 ýaşynda Jyga diýen agasy bilen Aşgabada göçüp gelýär. Biziň öýümizem (şol wagtky köne Aşgabat obasynda) Mylly agalar bilen goňşy oturan. Kakam Mylly aga hakda köp gyzykly zatlary aýdardy. Mylly aga: «Oglankam göçüp gelen ýyllarymyzda-da, bu tut biline golýetmez bir gujak tutarlykdy» diýip, soň-soňlaram ýatlar eken. Ussat sazanda işine Kemine köçesinden gidende, şol tudy, köplenç, synlap geçer eken.
1987-nji ýylda 14 ýaşly oglankam kakamyň şol tudy görkezmäge äkideni ýadymda. Men goja daragty düýn gören ýaly. Onuň şo-ol öňki durşy. Şol wagt onuň şahasyny saklaýan halkaly demrinde «1881-nji ýyl» diýlen ýazgy hem bardy. Bu daragt — taryh-da! — diýip, Ýazgeldi aga ýatlaýar.
138 ýaşly tut agajy, il içindäki aýdylan: «Tut ýaly jan saglyk arzuw edýän» diýen ýagşy arzuwy ýatladýar. Onsoňam, suratlarda daragtyň durmuşa meňzedilmegi, ýöne ýerden däl bolsa gerek?!
«Daragt bir ýerde kemal tapar» diýleni. Bu goja daragt ajaýyp döwrümiziň arassa howasyndan dem alyp, asmana gol bulap otyr. Sary güýzde tebigatyň öwüşgini bilen ol dana ýaly hasam agras görünýär. Ol tylla güýzüň häzirki günlerinde tylla öwüşginli ýapraklaryny seçeläp başlady.
— Men on ýyl bäri işläp ýörün. Dürli ýerden gelýän myhmanlar bu daragty höwes bilen synlaýarlar. Esasanam, ýaşlar bu daragta gyzyklanyp, durup-durup synlaýarlar. Ýurdumyza gelýän daşary ýurtly myhmanlar hem haýranlar galýarlar. Menem seýilbagyň arassaçylygyna seretmek bilen 138 ýaşly goja tuda-da yhlas bilen ideg edýän — diýip, Köpetdag sport toplumynyň Bedenterbiýe we sagaldyş toplumynyň seýilbagynyň daş-töweregi abadanlaşdyryş boýunça işgäri Jemal Hydyrowa gürrüň berýär.
Bag — tebigatyň bagty. Bag — tebigatdaky baýlyk. Bag — tebigatyň adamzat ýaşaýşyna taýsyz peşgeşidir. Şonuň üçin ýurdumyzda hormatly Prezidentimiň tagallasy bilen ählihak bag ekmek dabarasynyň guralmagy adam hakdaky aladanyň ýene-de bir mysalydyr. Çünki tebigatda baglaryň köpelmegi ekologiýa abadançylygy üçin iňňän ähmiýetli melhemdir. Ýazyjy Gurbannazar Orazgulyýewde şeýle setirler bar: «Tebigatyň sagdynlygy — bu ynsanlaryň sagdynlygydyr».
...Siz goja tudy gördüňizmi? Görmedik bolsaňyz görüň! Ol 1881-nji ýyldan bäri bar.
Aşgabadyň ak ýoly – rysgal-bereket gory.
Ak şäherimiz Aşgabadyň çar ýana uzaýan gara ýollary, demirýollary, howaýollary paýtagtymyzyň 140 ýaşynyň ähli döwürlerinde-de ýurdumyzyň durmuş-ykdysady taýdan galkynyşyna özüniň oňyn täsirini ýetiripdir.
Taryhy nukdaýnazara ser salamyzda, 1881-nji ýylda dörän Aşgabat şäheri esaslandyrylanyndan dört ýarym ýyl soň – 1885-nji ýylyň 30-njy noýabrynda Zakaspi demir ýolunyň bu ýere gelmegi bilen, paýtagtymyzyň ilkinji ulag ýoly demir ýoly bolupdyr.  Hut şu nukdaýnazardan-da, 1888-nji ýylda Aşgabatda ýolagçy demir ýol menziliniň jaýy gurlupdyr.Ýöne bu jaý 1948-nji ýylda Aşgabat ýer titremesi zerarly weýran bolupdyr.
1950-nji ýylda öňki ýolagçy demir ýol menziliniň ýerinde täze ýolagçy demir ýol menzili  guruldy.  1945-nji ýyldan başlap parowozlar teplowozlar bilen çalşyrylyp başlandy. Aşgabatda teplowoz deposy guruldy. 2006‑njy ýylyň fewral aýynda Aşgabat – Garagum – Daşoguz (560 km) aralyga demir ýol iki tarapdan gurlup,ulanylmaga berildi. Çöllügiň içinden çekilen bu ýol ýurdumyzyň demirgazyk welaýaty bilen ykdysady gatnaşyklary has hem artdyrmaga mümkinçilik berdi. Munuň özi ýük we ýolagçy gatnatmaklykda hiç-hili bökdençligiň bolmazlygyny üpjün edýär. Köne ýoldan täze ýol 700 kilometre golaýdyr. Şonuň üçin bu ýolda ýolagçy gatnatmak we ýük daşamak arzan we wagty tygşytlaýar.
Aşgabadyň 1950-nji ýylda gurlan ýolagçy demir ýol menziliniň binasynyň durky häzirkizaman binagärliginiň ösen talaplaryna laýyklykda 2009-njy ýylda täzelendi. Aşgabadyň ýolagçy demir ýol menzili ak mermer bilen örtüldi.
1958-nji ýylda Aşgabatda Türkmenistanyň Awtomobil transporty ministrligi döredildi. Şondan soň Awtomobil parky has artyp başlady. Paýtagtymyz Aşgabatda 1965-nji ýyldan başlap trolleýbus gatnawy ýola goýuldy. 1960 – 1970-nji ýyllar aralygynda Aşgabat – Serdar – Bereket – Gumdag, Aşgabat – Tejen –Mary, Türkmenabat – Atamyrat ýollar guruldy.
Garaşsyzlygyň ilkinji ýyllaryndan başlap paýtagtymyzdan welaýat merkezlerine dünýä derejesine laýyk gelýän täze ýollar çekilip başlandy. Bu işe ýerli we daşary ýurt maýasy giňden çekildi. Mysal ücin, Türkmenabat – Aşgabat –  Türkmenbaşy aralygyna çekilýän awtomobil ýol Yslam ösüş bankynyň we Kuweýt bankynyň beren serişdeleriniň hasabyna amala aşyryldy.  Ýurdumyzda awtomobil ýollary dünýä derejesine ýetirmek maksady bilen 2004-nji ýylyň sentýabr aýynyň 12-sine Aşgabat şäheriniň Arçabil şaýolunyň açylyş dabarasy boldy. Arçabil şaýoly Aşgabatdaky ýokary tizlikli uly ýoluň halkara ülňüleri boýunça birinji tehniki derejeli ýollarynyň ilkinjisi hasaplanylýar. Taslamany ýerine ýetirijilere nemes bilermenleri tarapyndan hil baradaky «RUHR-UNIVERSITI BOCHUM» şahadatnamasynyň berilmegi doly şaýatlyk edýär. Uzynlygy 14,35 kilometre deň bolan bu ýoluň arasy zolak bilen bölünip, ulag üçin niýetlenilen bölekleriň ini 35 metrdir. Türkmenistanyň ulag ýollaryny döwrebaplaşdyrmak maksady bilen «Türkmenawtoýollary» döwlet konserni Eýranyň «Dobral Ko» firmasy bilen ylalaşygy esasynda Aşgabat-Arçman aralygyndaky ýokary tizlikli awtoulag ýoly 2005-nji ýylda işe girizildi. 2010-njy ýylyň 29-njy sentýabrynda Aşgabat–Türkmenbaşy awtomobil ýolunyň Arçman–Türkmenbaşy böleginiň ugrunda 31 köpri, Aşgabat-Mary awtomobil ýolunyň Änew–Mary böleginiň ugrunda 30 köpri, Türkmenabat–Farap awtomobil ýolunyň ugrunda 20 köpri, Aşgabat–Garagum–Daşoguz awtomobil ýolunyň ugrunda 9 köpri, jemi 90 köpri gurlup ulanylmaga berildi. 2011-nji ýylda paýtagtymyz Aşgabatda ähli ölçegler boýunça ýokary halkara ülňülerine laýyk gelýän Çandybil şaýoly açylyp, ulanylmaga berildi. Paýtagtymyz Aşgabat şäherinde ýolagçylara hyzmat etmeklik üçin ähli şertler döredilen döwrebap halkara ýolagçy awtomenzili gurlup, 2014 ýylda işe girizildi.
Hormatly Prezidentimiziň Kararyna laýyklykda, strategiýa taýdan möhüm ýokary tizlikli ýol 2019-njy ýylyň ýanwaryndan 2023-nji ýylyň dekabry aralygynda üç tapgyrda: Aşgabat – Tejen bölegi 2020-nji ýylyň dekabryna, Tejen – Mary aralygy – 2022-nji ýylyň dekabryna, Mary – Türkmenabat bölegi – 2023-nji ýylyň dekabryna gurlar.
Aşgabat şäherinde ilkinji howa menzili 1932-nji ýylda gurlupdyr. 1934-nji ýylyň ahyrynda bolsa biri PO-2 uçarlaryndan, beýlekisi bolsa halk hojalyk ýüklerini daşamak üçin dört orunly TB-3 uçarlaryndan ybarat iki sany awiabölüm döredildi. 1934-nji ýyldan başlap PO-2 uçarlaryň kömegi bilen Kükürt zawodyndan (Derweze) kükürt daşalyp başlandy.
1944-nji ýylda Türkmenistanyň awiaparkynyň üsti ilkinji Li-2 uçarlary bilen ýetirilýär, olarda Bakunyň, Astrahanyň we Wolgogradyň üsti bilen Aşgabatdan Moskwa ýolagçylary we poçtalary gatnadypdyrlar. 1946-njy ýyldan SSSR-iň we Türkmenistanyň howa ýollarynda täze Il-12, Il-14, An-2, Ýak-12 sowet uçarlary ulanylyp başlanypdyr. 1956-njy ýylyň sentýabrynda ilkinji yzygiderli gatnawlary reaktiw raýat awiasiýasynyň ilkinjisi – Tu-114, Il-18, An-24 uçarlary peýda bolupdyr. Kuwwaty uçarlar Türkmenistany howa ýollary bilen SSSR-iň iri administratiw we medeni merkezleri, soýuz respublikalarynyň paýtagtlary, şypahana we beýleki şäherler bilen baglaşdyrmaga mümkinçilik berdi.
Geçen asyryň ellinji ýyllarynyň ortalarynda awiasiýada tehniki özgertmeler boldy. Uçarlarda porşenli dwigatelleriň ornuna kuwwatly hem-de ýeňil reaktiw dwigatelleri ulanylyp başlandy. TU–134, TU–154, IL-62 ýaly täze uçarlar peýda boldy.
50-nji ýyllaryň başlaryndan ýurdumyzyň halk hojalygynda dikuçarlar giňden peýdalanyp başlanýar. Awiasiýa oba hojalygynda baglar we üzümçilikler işlenende, gowaçalaryň defolýasiýasynda ulanylýar. 60-njy ýyllaryň ahyrynda Türkmenistanyň raýat awiasiýasy ýolagçylary uzak aralyklara gatnamakda möhüm ähmiýete eýe bolýär, uçar parkynyň ýolagçy sygymlylygynyň we ýük göterijiliginiň artanlygy sebäpli, awiaulagyň täjirçilik tizligi üzül-kesil ýokarlanýar. Ulagyň köpçülekleýin görnüşi bolmak bilen, raýat howa floty daşamalaryň ýokary ösüş depginini üpjün edýär.
2009-njy ýýlyň martynda «Mi-17-1B» kysymly dikuçarlaryň ikisi satyn alyndy. Olaryň ikisiniň umumy bahasy 22 million amerikan dollaryndan hem geçýär. Bularyň uçuşynyň aňyrbaşy uzaklygy 600 kilometre barabar bolup, tizligi sagatda 250 kilometre çenli artdyrmaga mümkinçiligi bardyr. Häzirki wagtda ýokary amatlyklary bolan uçarlaryň we dikuçarlaryň yzygiderli satyn alnyşy barha ýokarlanýar. 2009-njy ýylyň awgustynda hormatly Prezidentimiz «Boing-737-700» kysymly uçarlaryň 3-ni satyn almak üçin karara gol çekdi. Ýurdumyzyň uçar flotiliýasynyň sany ýyl-ýyldan barha artýar. Bu uçarlara erk edýän uçarmanlar Londonyň okuw merkeziniň tassyklan halkara merkeziniň ygtyýarnamasyna eýe boldular.
2016-njy ýylda paýtagtymyzyň keşbine täze öwüşgin çaýan täze halkara howa menzili ulanmaga berildi. Sagatda 1600 ýolagça hyzmat edýän bu howa menzili dürli görnüşdäki ýolagçy hem-de ýük gatnadýan uçarlary kabul etmek mümkinçiligine eýedir. Halkara ülňülerine laýyklykda gurlan howa menziliniň umumy meýdany 1 müň 200 gektara barabardyr. Onuň ýerleşýän meýdanynda 190 ululy-kiçili desga guruldy. Howa menziliniň taslamasy «ICAO 4F»  ülňülerine doly gabat gelýär. Aşgabadyň halkara howa menzili birnäçe halkara baýraklara mynasyp boldy hem-de Ginnesiň rekordlar kitabyna adyny ýazdyrdy. Onuň esasy ýolagçy terminalyndaky türkmen halysynyň göli 705 inedördül metre barabar meýdany bilen Ginnesiň rekordlar kitabyna girizildi. Şeýle hem bu howa menzili binagärçilik taslamasy boýunça «Construction Excellence Award» baýragyna, daşky keşbi hem-de häzirki zaman tehnologiýasynyň dolulygyna ornaşdyrylandygy üçin «International Star Award for Quality»  baýragyna mynasyp boldy. Bu ugurda degişli sertifikatlar gowşuryldy.
Türkmenistanyň taryhy boýunça hrestomatiýa. «Ylym» neşirýaty. 1992.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Türkmenistanyň ensiklopediýasy. VIII tom. «Ylym» neşirýaty. 1978.
Öwez Gündogdyýewiň  Aşgabat – Keramatly Ärsagyň şäheri.  – A.: Türkmenistanyň milli medeniýet «Miras» merkezi, 2005.
Kazygulyýew A. we başg.Türkmenistanyň ykdysadyýeti. Ýokary okuw mekdepleri üçin okuw kitaby. – A.: Türkmen döwlet neşirýat gullugy,2013.
A. Magtymow, M. Hudaýýarow. Türkmenistanyň geografiýasy. Mugallymçylyk mekdepleri üçin synag okuw kitaby. – A.: Türkmen döwlet neşirýat gullugy, 2012.
Aşgabat – Bagtyýarlyk döwrüniň şäheri. Fotoalbom. – A.: Türkmen döwlet neşirýat gullugy, 2013.
Aşgabadyň alkymy – «Berzeňňiniň» ýalkymy.
«Türkmenistan – parahatçylygyň we ynanyşmagyň Watany ýylynda» 140 ýaşaýan ak şäherimiz Aşgabadyň golaýyndaky Berzeňňide 1967-nji ýylda 900-1000m çuňlukdan mineral suw tapyldy. Ol sekuntda 20 litrden gowrak suw berýär, ýylylygy +36,5° C. Bu suw özüniň himiki düzümi boýunça Russiýanyň Moskwa mineral suwuna hem-de bu ýurduň  Tula welaýatyndaky «Krainka" şypahanasynyň suwuna ýakyndyr. Bu suwy deri, hereket organlarynyň kesellerini, nerw ulgamy, damar (flebitler, tromboflebitler) we intoksikasiýa kesellerini we başgalary bejermek üçin peýdalanmak bolýar. Iýmit siňdiriş organlary, peşew ýollary kesellände, madda çalşygy bozulanda şol suwy içmek arkaly ol keselleri bejermek bolýar. Bu mineral suw şol döwürde çüýşä guýlup, «Aşgabat» ady bilen satuwa hem çykarylypdyr. 1967-nji ýylda açylan mineral suwly çeşme «Berzeňňi» şypahanasynyň taryhyny düzýär. Ýöne kyrk bäş ýyl dan soň «Berzeňňi» şypahanasy alym Arkadagymyzyň taýsyz tagallasy bilen bagtyýar halkymyzyň hyzmatyna berildi we sebit hem-de dünýä ähmiýetli döwrebap şypahana öwrüldi.
Ak şäherimiziň ak mermer lybasy bilen utgaşyp duran «Berzeňňi» şypahanasynyň mel hem suwy hem arassa dag howasy saglyga täsir edijilik güýjüne eýedir. Şonuň üçinem birnäçe dertlerden saplanmakda onuň ähmiýeti uludyr. Şypahananyň mineral suwunyň bejerijilik häsiýeti içki hem-de daşky beden agzalarynyň ählisi üçinem mahsusdyr we saglygy dikeltmäge ukyplydyr. Häzirki wagtda «Berzeňňi» şypahanasy bu ugurda ylmy-barlaglary geçirmek bilen, bejerişiň täze, döwrebap usullaryny özleşdirmegiň mümkinçiliklerine eýedir. Şypahananyň şeýle gutarnykly bejerişiniň bardygy hakdaky maglumatlar Ýer ýüzüniň ýaşaýjylarynyň ünsüni barha özüne çekýär. Bejeriş kämil enjamlarda amala aşyrylýar. Mysal üçin, anyklaýyş bölümi ultrases anyklaýyş gurallary, ýürek elektrokardiografiýasy, şeýle hem, gan basyşyny ölçeýän enjamlar bilen üpjün edildi. Gidroterapiýa bölüminde bejerişiň aýratynlyklary mineral suwunyň wannalarda bejerijiligini artdyrýan elektroim puls usulynyň ulanylmagydyr. Şu ýerde birsydyrgynlykda dowam edýän bejeriş suwasty owkalama bilen utgaşýar, şonuň bilen birlikde-de, içegeleri arassalaýyş usuly üçin ulanylýan enjamlaryň ähmiýeti örän uludyr. Döwrebap peloidoterapiýa usuly palçyk bilen bejeriji usul bolup, mineral suwdan doldurylan howza «Mollagara» şypahanasynyň bejeriş palçygy goşulyp, bejerişiň täsir edijiligi has-da artdyryldy. Şeýle biologiýa taýdan garyndylaryň birleşen düzümi sowuklamany we dem alyş ýollaryny bejermekde ulanylýar. Bu örän oňat netijeleri berýär. Şypahanada aşgazanasty mäzi ýuwmakda mineral suwuň ulanylyp başlanylmagy bilen, aşgazan we aşgazanasty mäziň sazlasazlaşykly işiniň ýola goýulmagy içege kesellerini bejermekde döwrebap häsiýete eýedir. Şypahanada stounoterapiýa, ýagny daşlar bilen owkalama bejeriş otagy döredildi, ol artrid, rewmatiki poliartrid, dowamly spondela artrid, ýaýran osteohondroz ýüze çykmalarynyň öňüni alýar we onuň bejerilmegine öz täsirini ýetirýär. Şunda bolsa ylmyň iň soňky gazanan enjamlary ornaşdyrylyp, olar häzirki wagtda ýokary hil derejeliligi bilen tapawutlanýarlar. Şeýlelikde, tebigy mineral suwy ýürek-damar ulgamyny, nerw, bedeniň iýmit siňdiriş ulgamyny, bedeniň beýleki synalaryny, deri we allergiki keselleri, ýanykdan soňky ýagdaýlary bejermekde aýratyn orny eýeleýär.
«Berzeňňi» şypahanasynyň lukmanlary baý tejribe toplamak bilen, ýokary hünär ussatlygyny gazanmaga çalyşýarlar. Milli hünärmen-lukmanlar daşary ýurtlaryň saglygy goraýyş merkezlerinde barlag-tejribe okuwlaryny geçip gelmek bilen, olar bu şypa suwuny ylmy esasda öwrenip, saglygy goraýşyň häzirki zaman usullaryna ornaşdyrýarlar. «Berzeňňi» şypahanasynda Myrat Garryýew adyndaky Türkmenistanyň Döwlet lukmançylyk uniwersitetiniň professor-mugallymlary we talyp-ýaşlary 2012-nji ýyldan bäri tejribe okuwlaryny geçirýärler. Bu ýerde bejeriş bedenterbiýesiniň we saglygy dikeldiş kafedrasynyň ýörite otaglary ýerleşýär. Bu bolsa milli saglygy goraýyş ulgamynda şypahana öwreniş ugrunyň kemala gelendigine we onuň ýola goýlandygyna anyk güwä geçýär. Şypahananyň içine täze tehnologiýalaryň ornaşdyrylmagy resminamalardan elektron usulda peýdalanmaga ýardam ed ýär.
Gözel paýtagtymyz Aşgabatda 16 belgili awtobusyndan şypahana gelip düşeniňde, daş-töweregiňi tutuşlygyna bagy-bossanlyk gurşap alýar. Arassa howada şähdiň açylýar, ädimleriň batlanýar, bedeniň kuwwatlanýar. Hormatly Prezidentimiziň tagallasy bilen döredilen ýaşyl zolakly ümürsöw baglykly ýerde özüňi Erem bagyna düşen ýaly duýýarsyň. Şypahananyň geografiki ýerleşişiniň örän amatlylygy bilen birlikde, mineral suw çeşmesiniň çogup çykmagynyň bitewi sazlaşygy bu ýerde keselini bejerdýänler üçin saglygyň maddy we ruhy binýady bolup durýar. Şu ýerde «Berzeňňi» mineral bejeriş suwuny öndürýän kärhananyň melhem içgileriniň aşgabatlylaryň we ähli ildeşlerimiziň ak otaglarynyň «keremli myhmanydygyny» hem uly buýsanç bilen bellemelidiris.
Türkmenistanyň taryhy boýunça hrestomatiýa. «Ylym» neşirýaty. 1992.
Türkmenistanyň ensiklopediýasy. VIII tom. «Ylym» neşirýaty. 1978.
«Edebiýat we sungat» gazetiniň 2024-nji ýylyň 14-nji maýynda çykan sany.
Aşgabadyň aragatnaşyk ulgamyna taryhy nazaryýet.
Hormatly Prezidentimiziň parasatly ýolbaşçylygynda baş şäherimiz Aşgabatda ýurdumyzyň aragatnaşyk ulgamyny häzirki zamanyň ösen sanly tehnologiýalarynyň esasynda özgertmeklik işine döwlet syýasatynyň ileri tutulýan ugurlarynyň biri hökmünde aýratyn üns berilýär. Hut şu nukdaýnazardan-da, ýurdumyzyň aragatnaşyk ulgamynyň ösüşi häzirkizaman dünýäsiniň iň soňky ylmy gazananlary bilen aýakdaş gidip, global sanly özgeriş bilen deň gadam basýar.
1948-nji ýylyň 6-njy oktýabrynda bolup geçen ýer titremesi paýtagtymyzyň aragatnaşyk ulgamyna uly zyýan ýetiripdir. Aşgabadyň  we onuň töweregindäki etraplaryň aragatnaşyk kärhanalarynyň hemmesi diýen ýaly weýran bolupdyr. Aragatnaşykçylar tebigy betbagtçylygyň ýetiren bu zyýanyny tiz düzedipdirler.
Garaşsyzlyk ýyllarynda ýurdumyzyň aragatnaşyk ulgamy  öz ösüşiniň täze tapgyryna gadam basdy. 1992-nji ýylda Aşgabatda Türkmenistanyň Aragatnaşyk ulgamynyň ilkinji sanly awtomatik bölümi  guruldy,  ATB-leriň bolsa durky täzelendi.
Ilkinji gezek 1994-nji ýylyň 27-nji ýanwarynda Aşgabat şäher telefon ulgamy Türkmenistanyň Aragatnaşyk ministrliginiň düzüm birligindäki kärhanalaryň hataryna girýärdi.
Hormatly Prezidentimiziň 2015-nji ýylyň 17-nji aprelinde kabul eden №14211 belgili karary esasynda Aşgabat şäher telefon ulgamy döwlet kärhanasynyň binýadynda, 2015-nji ýylyň 1-nji oktýabryndan «Aşgabat şäher telefon ulgamy» ýapyk görnüşli paýdarlar jemgyýeti döredildi. «Türkmenaragatnaşyk» agentligi (öňki Türkmenistanyň Aragatnaşyk ministrligi), «Türkmentelekom» elektroaragatnaşyk kompaniýasy we «Altyn Asyr» ÝGPJ-ti «Aşgabat şäher telefon ulgamy» ýapyk görnüşli paýdarlar jemgyýetiniň paýdarlary bolup durýar.
«Aşgabat şäher telefon ulgamy» ÝGPJ-ti Türkmenistanyň ygtyýarlandyrylan aragatnaşyk operatorlarynyň biri bolmak bilen, Aşgabat şäheriniň çäklerinde müşderilere dürli, şol sanda simli telefon, Internet, IP telewideniýe, CDMA 450 D standartyndaky radioaragatnaşyk we beýleki hyzmatlary amala aşyrýar.
Paýtagtyň telefon aragatnaşyk ulgamynda ýüzden gowrak sanly telefon beketlere tehniki taýdan hyzmat edilip, olaryň aglabasy häzirki zaman NGN we IP kommutasiýa standartlarynda işledilýär.
«Aşgabat şäher telefon ulgamy» ÝGPJ-ti  dünýä belli daşary ýurt operatorlary bilen hyzmatdaşlygy ýola goýmak bilen, döwletara birikme nokatlary dürli ýerlerden bolan ýokary tizlikli telekommunikasiýa kanallary bilen üpjün boldy we müşderilere ýokary hilli Internet hyzmatlaryny hödür edýär. Aşgabat şäherinde häzirki wagtda IP telewideniýe hyzmatlaryndan peýdalanýan müşderileriň sany 100 000-den artdy.
«Aşgabat şäher telefon ulgamy» ÝGPJ-ti özüniň gelejekdäki ösüşinde, ýerine ýetirilýän hyzmatlaryň hilini has ýokarlandyrmagy we olaryň görnüşlerini artdyrmagy meýilleşdirýär. Bu maksatlar üçin ösüşiň esasy ugurlarynyň biri hem, maglumat geçiriş ukyplygy ýokary bolan, müşderilere bölüji giň gerimli aragatnaşyk ulgamlaryny döretmek bolup durýar. Bu ugurda optiki-süýümli transport ulgamlarynyň ýokary görkezijilere eýe bolýandygyny nazara alyp, «Aşgabat şäher telefon ulgamy» ÝGPJ-ti optiki kabelleri müşderileriň öýüne çenli çekmek bilen GPON (Gigabit passive optical network) tehnologiýasynyň esasyndaky bölüji aragatnaşyk ulgamlaryny yzygider gurmagyny dowam edýär.
«Aşgabat şäher telefon ulgamy» ÝGPJ-niň önümçilik işinde müşderilere dürli hyzmatlardan peýdalanmakda oňaýlyklary we amatlyklary döretmeklige aýratyn üns berilýär. Müşderiler tarapyndan hyzmatlardan peýdalanmakda onlaýn görnüşinde dürli hereketleri amala aşyrmak, meselem hyzmatlary birikdirmek ýa-da ýatyrmak, näsazlyklar barada habarlary ýerleşdirmek, balansyny bilmek, tölegleri amala aşyrmak we ş.m. üçin ýörite programma üpjünçilikleri, olaryň goşmaçalary döredilýär we ulanylyşa girizilýär.
Gaýry edara-kärhanalaryň hyzmatlary bilen gyzyklanýan müşderilere, meselem awtomobil, demir ýol hereketleri we ýolagçy gatnawlarynyň tertibi baradaky maglumatlary bermek hyzmatyny ýola goýmak üçin bir bitewi «Call center» ulgamyny döretmek işi meýilleşdirilen ugurda alnyp barylýar.
Türkmenistanyň taryhy boýunça hrestomatiýa. "Ylym" neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
Türkmenistanyň ensiklopediýasy. VIII tom. «Ylym» neşirýaty. 1978.
Aşgabadyň ilkinji muzeýi — milli ylmy edaralaryň gözbaşy.
Gözel paýtagtymyz Aşgabat  döredileninden 18 ýyl soň — 122  ýyl mundan ozal, bu ýerde Türkmenistanyň ilkinji ylmy edarasy — Zakaspi oblast muzeýi resmi ýagdaýda dabara bilen açylypdyr. Ýurdumyzyň merkezi şäherinde 1899-njy ýylyň 17-nji martynda işe girizilen bu muzeýiň özboluşly döreýiş taryhy bar.
Zakaspi oblastynyň ýolbaşçylary 1896-njy ýylda Nižniý Nowgorodda geçirilen Bütinrussiýa sergisine gatnaşmak üçin iki ýyl öňünden — 1894-nji ýyldan başlap, ýurdumyzyň häzirki çäginde ýerleşýän ýerli ilatyň egin eşiklerini, ýaşaýyş jaýlaryny, zähmet gurallaryny, ösümlik we haýwanat dünýäsini, mineral baýlyklaryny häsiýetlendirýän eksponatlary toplamaga girişipdir. Netijede, türkmen halkynyň taryhyna, arheologiýasyna, etnografiýasyna, tebigatyna we şekillendiriş sungatyna degişli milli ylmy-medeni tapyndylar, şeýle-de 1887-nji ýylda Kopengagende, 1893-nji ýylda Çikagoda, 1894-nji ýylda Lionda we Antwerpende bolan halkara sergilerinde gatnaşdyrylyp, ýokary baha eýe bolan milli altyn-kümüş önümleri we öýde ulanylýan esbaplar toplanylyp, 1896-njy ýylda Russiýanyň Nižniý Nowgorod şäherinde gurnalan Bütinrussiýa sergisine gatnaşdyrylypdyr. 1897-nji ýylda bu sergä iberilen esbaplar yzyna getirilipdir we şol esbaplaryň esasynda Aşgabatda  1899-njy ýylyň 17-nji martynda Zakaspi oblast muzeýi döredilipdir. Bu muzeý tiz wagtda türkmen tebigatyny, etnografiýasyny öwrenmek boýunça ylmy-barlag merkezine öwrülipdir.
Paýtagtymyz Aşgabatda ýerleşýän Zakaspi oblast muzeýiniň muzeý gymmatlyklary 1900-njy ýylda Parižde, 1906-njy ýylda bolsa Daşkentde  geçirilen halkara sergilerine hem gatnaşdyrylyp,  ýokary baha eýe bolupdyr.
1902 – 1904-nji ýyllarda paýtagtymyz Aşgabatda, häzirki Puşkin bagynyň çäginde Zakaspi oblast muzeýi üçin iki gat jaý gurlupdyr. Muzeýiň täze jaýynda zoologiýa, botanika, geologiýa-mineralogiýa, etnografiýa, arheologiýa degişli gymmatlyklar ýerleşdirilipdir. Bu muzeý gymmatlyklarynyň düzüminde R. Pampelliniň Änewden tapan käbir zatlary hem bolupdyr.
1919-njy ýylyň 18-nji fewralynda Kaw¬kaz muzeýiniň düzgünnamasynyň nusgasy boýunça Aşgabatdaky Zakaspi oblast muzeýiniň Düzgünnamasy tassyklanylypdyr we şol ýyldan başlap Zakaspiý oblast muzeýi «Ülkäni öwreniş muzeýi» diýlip atlandyrylypdyr. Bu muzeý 1925-nji ýylda ýurdumyzyň Magaryf halk komissarlygynyň ýanyndaky Döwlet alymlar geňeşiniň garamagyna berilipdir we «Türkmen döwlet ülkäni öwreniş muzeýi» diýlip atlandyrylypdyr.
Şol ýyl Türkmen döwlet ülkäni öwreniş muzeýinde 3 sany bölüm: tebigat – taryh, medeniýet – taryh we jemgyýetçilik – ykdysady bölümle¬ri hereket edip başlady. 1925-nji ýylyň noýabrynda Magaryf halk komissarlygynyň ýanyndaky Döwlet alymlar geňeşine muzeý hakyndaky, muzeýi dolandyrmak baradaky Geňeş hakyndaky düzgünnamalaryň taslamasy hödürlenilipdir we 1926-njy ýylyň martynda bu düzgünnamalar tassyklanylypdyr. Bu döwürde professor W. A. Uspenskiniň, žiwopis akademigi A. A. Kareliniň, alymlar A. P. Poseluýewskiniň, Çernýakowskiý-Reýnekiň toplan gymmatly kolleksiýalary muzeýe gelip gowuşýar. Muzeý iki gat jaýda ýerleşip, ondaky 14 sany ekspozision zallarda Türkmenistanyň tebigaty, sowet döwrüniň taryhy boýun¬ça gymmatly eksponatlaryň 4 müňe golaýy görkezilýärdi. Muzeý köpçülik üçin hepdede iki gezek açyk bolup, ýylda 12–13 müň adam kabul edýärdi.
Muzeýiň gaznasynda jemi 50 müňden gowrak esbap bolup, olar gaznahanalarda saklanylypdyr.
1927-nji ýylda Aşgabatda Taryh muzeýi döredilip, Türkmen döwlet ülkäni öwreniş muzeýiniň taryh bölüminiň eksponatlary şol muzeýe geçirilipdir. Şol ýylda hem Türkmen döwlet ülkäni öwreniş muzeýinde şekillendiriş sungaty bölümi açylypdyr. Onuň esasyny Leningraddan (häzirki Sankt-Peterburg) we Moskwadan alnan suratlar we beýleki eserler düzüpdir. Muzeý 1928-nji ýylda ýurdumyzyň Magaryf halk komissarlygynyň ýanyndaky Döwlet alymlar geňeşi Türkmen medeniýeti institutyna (Tуркменкульт) öwrüleninden soňra,  «Türkmen medeniýeti institutynyň Türkmen döwlet ülkäni öwreniş muzeýi» diýlip atlandyrylypdyr.
1932-nji ýylda Türkmenistanyň medeniýet institutynyň üýtgedilip guralmagy bilen Türkmen döwlet ülkäni öwreniş muzeýi Magaryf halk komissarlygynyň garama¬gyna berilýär. 1934-nji ýylda bu muzeýde bo¬tanika, zoologiýa, geologiýa, ykdysadyýet, etnografiýa, arheo-logiýa, çeperçilik we köpçülik ýaly sekiz bölüm bolupdyr.
1939-njy ýylda Aşgabatda Türkmen döwlet ülkäni öwreniş muzeýiniň çeperçilik bölüminiň eksponatlarynyň esasynda  Şekillendiriş sungaty muzeýi döredilipdir.
1941-nji ýylda SSSR Ylymlar Akademiýasynyň Türkmen şahamçasynyň (filialynyň) döredilmegi bilen Türkmen döwlet ülkäni öwreniş muzeýi onuň ylmy edaralarynyň hataryna goşuldy.
1948-nji ýylyň 6-njy oktýabrynda bolup geçen Aşgabat ýer titremesiniň netijesinde Türkmen döwlet ülkäni öwreniş muzeýiniň jaýy ýykylyp, gaýtadan dikeltmesi kyn bolan gymmatly eksponatlaryň köp bölegini ýitirdi. Muňa garamazdan, 1947–1949-njy ýyllarda muzeý işgärleri tarapyndan Uly we Kiçi Balkan daglaryna, Amyderýanyň orta akymyna ekspedisiýalar guraldy. Ekspedisiýalaryň netijesinde, Türkmenistanyň ösümlik we haýwanat dünýäsini häsiýetlendirýän gymmatly eksponatlaryň birnäçesi toplanylyp, Türkmen döwlet ülkäni öwreniş muzeýiniň ýer titremesinden soň salnan jaýynda ýerleşdirildi.
1951-nji ýylda ýurdumyzyň Ylymlar akademiýasynyň döredilmegi bilen Türkmen döwlet ülkäni öwreniş muzeýi onuň garamagyna geçirildi. Şol pursatdan başlap, muzeýiň işi öňküden has giňeldi. Muzeýi dolandyrmak boýunça «Alymlar geňeşi» döredildi we täze Düzgünnama tassyklanyldy. Muzeýiň işgärleriniň ylmy dere¬jesi ýokarlandy. 1963-nji ýyldan başlap Türkmen döwlet ülkäni öwreniş muzeýi ýurdumyzyň Medeniýet ministrliginiň garamagyna geçirilýär.
1985-nji ýylyň iýulynda Aşgabatdaky Türkmen döwlet ülkäni öwreniş muzeýi, Taryh muzeýi we «Rewolýusiýanyň göreşijilerine» atly memorial muzeý birleşdirilip, Türkmenistanyň Birleşen taryhy-ülkäni öwreniş muzeýi döredildi.
Sowet döwründe hem paýtagtymyzyň bu muzeýi türkmen taryhyny, tebigatyny, däp-dessurlaryny wagyz etmek boýunça yzygiderli çäreleri amala aşyrdy. 1985-nji ýylda muzeýde gurnalan sergide Nusaýdan tapylan täsin ýadygärlikler görkezildi. 1987-nji ýylda muzeý işgärleri Gazagystanda, Daniýada, Sudanda göçme sergileri guradylar.
1993-nji ýylyň 20-nji martynda ýurdumyzyň paýtagty Aşgabatda Haly muzeýi döredildi.
Ýurdumyzyň merkezi şäherinde öňden bäri hereket edip gelýän Türkmenistanyň Birleşen taryhy-ülkäni öwreniş muzeýi 1993-nji ýylyň 26-njy awgustyndan başlap Türkmenistanyň taryh we etnografiýa muzeýi diýlip atlandyryldy.
1994-nji ýylyň 10-njy oktýabrynda  paýtagtymyz Aşgabatda Haly muzeýiniň ilkinji binasy Türkmenistanyň Garaşsyzlygynyň üç ýyllygyna bagyşlanylyp, dabaraly ýagdaýda açyldy.
1998-nji ýylyň 5-nji ýanwarynda Türkmenistanyň Prezidentiniň №3479 kararyna laýyklykda, ýurdumyzyň paýtagty Aşgabatda ýerleşýän Türkmenistanyň Taryh we etnografiýa muzeýi hem-de Türkmenistanyň Şekillendiriş sungaty muzeýi birleşdirilip, Türkmenistanyň Milli muzeýi döredildi. 1998-nji ýylyň 12-nji noýabrynda Köpetdagyň ajaýyp eteginde Türkmenistanyň Milli muzeýiniň kaşaň binasy gurlup, ulanylmaga berildi. Muzeýiň umumy meýdany 165323,21 m². Merkezi binasynyň birinji gatynda Garaşsyzlyk bölümi, türkmen halysyna bagyşlanan we wagtlaýyn sergi bölümleri; ikinji gatynda Gadymy döwür taryhy, Marguş, Parfiýa we iki sany Orta asyrlaryň taryhyna degişli bölümler ýerleşdirilendir.
Aşgabat şäherinde 2000-nji ýylyň 26-njy oktýabrynda ýurdumyzyň Garaşsyzlyk baýramyna bagyşlanylyp, dabaraly ýagdaýda açylan Garaşsyzlyk binasynda Türkmenistanyň Merkezi Bankynyň Milli Gymmatlyklar muzeýi döredildi. Bu muzeýde gadymy we häzirki döwrüň şaý-sepleri, şeýle hem gadymy altyn-kümüş teňňeler, Garaşsyzlyk ýyllarynda çykarylan kagyz we şaýy pullar, şanly senelere bagyşlanyp çykarylan teňňelikler we ordendir medallar saklanylýardy.
Paýtagtymyz Aşgabatda Türkmenistanyň Şekillendiriş sungaty muzeýiniň täze döwrebap binasy 2005-nji ýylyň 17-nji fewralynda gurlup ulanylmaga berildi. Muzeýiň binagärlik toplumynyň umumy meýdany 32 000 inedördül metre, binanyň tutýan meýdany bolsa 6500 inedördül metre barabardyr. Muzeý ekspozisiýasy on bir bölümçede açylyp görkezilýär.
Ýurdumyzyň merkezi şäherinde 2007-nji ýylyň 16-njy fewralynda Beýik Saparmyrat Türkmenbaşynyň Milli medeniýet merkeziniň Prezident muzeýi öz gapysyny giňden açdy. Muzeýiň umumy meýdany 13661 inedördül metr bolup, hemişelik hereket edýän 6 sany sergi zaly bar. Bu muzeý Türkmenistanyň ilkinji Prezidenti Saparmyrat Türkmenbaşynyň ömrüne we zähmet ýoluna bagyşlanan memorial muzeýdir.
Türkmenistanyň Prezidenti Gurbanguly Berdimuhamedowyň 2007-nji ýylyň 21-nji fewralynda çykaran №8270 Kararyna laýyklykda Türkmenistanyň Milli muzeýiniň iki gapdalyndan Türkmenistanyň Prezidentiniň muzeýiniň hem-de Türkmenistanyň Etnografiýa we ülkäni öwreniş muzeýiniň gurluşygy başlandy.
Türkmenistanyň Prezidentiniň Kararyna laýyklykda 2009-njy ýylyň 14-nji maýynda Türkmenistanyň Milli muzeýine Türkmenistanyň Baş milli muzeýi diýen at dakyldy.
2009-njy ýylyň 18-nji maýynda paýtagtymyz Aşgabatda Türkmenistanyň Etnografiýa we ülkäni öwreniş muzeýi açyldy. Bu muzeýiň birinji gatynda ýerleşýän tebigat bölüminde ýurdumyzyň gözel tebigaty we haýwanat dünýäsi Türkmenistanyň Gyzyl kitabyna giren haýwanlaryň görnüşleri bilen, ýagny gaplaň, alajagaplaň, alajabars, dag tekesi, deňiz guşlary, Garagum çölüniň bezegi bolan ak sazak, mineral daşlaryň görnüşleri bilen açylyp görkezilýär.
Muzeýiň ikinji gatyndaky etnografiýa bölüminde türkmen halkynyň durmuşy, maddy medeniýeti, sungaty, däp-dessurlary, el hünärleri täsin eksponatlar arkaly açylyp görkezilýär.
Ak şäherimiz Aşgabatda Türkmenistanyň Prezidentiniň muzeýi 2009-njy ýylyň 29-njy iýunynda açyldy. Muzeýiň 10 sany tematik bölüminde resminamalaryň we fotohronikalaryň esasynda Täze galkynyş we beýik özgertmeler eýýamynyň taryhy, hormatly Prezidentimiziň içeri we daşary syýasaty, ykdysady, durmuş we medeni ulgamlarda alnyp barylýan özgertmeleriň mazmuny açylyp görkezilýär. Muzeýde Türkmenistanyň Prezidenti Gurbanguly Berdimuhamedowyň durmuşy we zähmet ýoly barada gürrüň berýän aýratyn ekspozisiýa bar. Şeýle hem muzeýde hormatly Prezidentimize türkmen raýatlary, daşary ýurtlular tarapyndan berlen sowgatlar hem saklanylýar.
2009-njy ýylyň 31-nji awgustynda Türkmenistanyň haly muzeýi üçin Aşgabadyň merkezinde ajaýyp bina gurlup berildi we ol «Türkmen halysynyň milli muzeýi» diýen täze ada eýe boldy. Muzeý gaznasynda 2000-den gowrak haly we haly önümleri saklanylýar. Halylaryň arasynda iň gadymy haly XVII asyryň başynda dokalypdyr. Has irki döwre degişli bolan halylaryň ýyrtylan, zaýa bolan ýerlerini dokamak üçin muzeýiň ýörite ussahanasy hereket edýär. Ussahanada diňe dikeldiş işleri geçirilmän, gadymy halylaryň nusgasynda halyçylar täze halylary hem dokaýarlar.
Hormatly Prezidentimiz Gurbanguly Berdimuhamedowyň 2011-nji ýylyň 29-njy aprelinde kabul eden Karary bilen paýtagtymyz Aşgabatda ýerleşýän Türkmenistanyň Garaşsyzlyk binasyndaky Milli Gymmatlyklar muzeýi öz işini bes etdi we onuň ähli gymmatlyklary Türkmenistanyň Baş milli muzeýiniň hasabyna geçirildi. Şol Karara laýyklykda, Türkmenistanyň Medeniýet ministrligine Türkmenistanyň Baş milli muzeýiniň «Garaşsyzlyk muzeýi»,«Bitaraplyk muzeýi» we «Galkynyş muzeýi» şahamçalaryny bellenen tertipde döretmäge ygtyýar berildi hem-de olary degişlilikde, Türkmenistanyň Garaşsyzlyk, Türkmenistanyň Bitaraplyk we Türkmenistanyň Konstitusiýa binalarynda ýerleşdirmeklik tabşyryldy. Bu resminama görä, Türkmenistanyň Baş milli muzeýiniň «Garaşsyzlyk muzeýi» şahamçasy Türkmenistanyň Garaşsyzlyk binasynda,  «Bitaraplyk muzeýi»  şahamçasy Türkmenistanyň Bitaraplyk binasynda,  «Galkynyş muzeýi» şahamçasy bolsa Türkmenistanyň Konstitusiýa binasynda ýerleşdirildi.
Hormatly Prezidentimiziň 2013-nji ýylyň 25-nji aprelinde Türkmenistanyň Medeniýet Ministirliginň  garamagyndaky edralaryň işini kämilleşdirmek hakynda çykaran  № 12981 belgili Karary esasynda, Beýik Saparmyrat Türkmenbaşynyň Milli medeniýet merkeziniň ady üýtgedilip, ol «Türkmenistanyň Döwlet medeniýet merkezi» diýlip atlandyryldy. Şeýle-de, bu Karara laýyklykda, Türkmenistanyň Baş Milli muzeýiniň ady üýtgedilip, täze döredilen Türkmenistanyň Döwlet medeniýet merkeziniň düzümine girizildi we ol «Türkmenistanyň Döwlet medeniýet merkeziniň Döwlet muzeýi» diýlip atlandyryldy. Şol günden başlap öňki Milli medeniýet merkeziniň Prezident muzeýi Türkmenistanyň Döwlet medeniýet merkeziniň Döwlet muzeýiniň düzümine girizilip, onuň ady Türkmenistanyň Döwlet medeniýet merkeziniň Döwlet muzeýiniň «Türkmenistanyň ilkinji Prezidentiniň muzeýi bölümi» diýlip atlandyryldy. 2016-njy ýylda Türkmenistanyň Döwlet medeniýet merkeziniň Döwlet muzeýiniň Türkmenistanyň ilkinji Prezidentiniň muzeýi bölümi paýtagtymyz Aşgabatda ýerleşýän Türkmenistanyň Döwlet medeniýet merkeziniň binasyndan Gypjakdaky Türkmenbaşynyň Ruhy metjidiniň we kümmetiniň çäginde ýerleşýän desgalaryň birinde göçürildi.
Şeýlelik bilen, paýtagtymyz Aşgabatda Türkmenistanyň Döwlet medeniýet merkeziniň Döwlet muzeýi we onuň Türkmenistanyň Garaşsyzlyk binasynda «Garaşsyzlyk muzeýi»,  Türkmenistanyň Bitaraplyk binasynda «Bitaraplyk muzeýi», Türkmenistanyň Konstitusiýa binasynda «Galkynyş muzeýi» şahamçalary, Türkmen halysynyň milli muzeýi, Türkmenistanyň etnografiýa we ülkäni öwreniş muzeýi, Türkmenistanyň Prezidentiniň muzeýi, Türkmenistanyň Şekillendiriş sungaty muzeýi hereket edýär. Diýmek, ak mermerli paýtagtymyz muzeýler şäheridir.
Ýaşlar guramasynyň bäsleşigine.
Türkmenistanyň taryhy boýunça hrestomatiýa. "Ylym" neşirýaty. 1992.
Beknazarowa M. Muzeý işi. Ýokary okuw mekdepleri üçin okuw kitaby. – A.: Türkmen döwlet neşirýat gullugy, 2013.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
Aşgabadyň iň uzak ýaşly ýaşaýjysy.
Mihail Haçaturow Aşgabat şäheriniň iň uzak ýaşly ýaşaýjysy. Ol şu ýylyň dekabr aýynda 103 ýaşaýar.
Ol 1918-nji ýylda häzirki Serdar şäherinde eneden doglupdyr. Maşgalasy 1940-njy ýylda Aşgabada göçüp gelýär. Ondan öň Duşakda hem biraz wagt ýaşapdyrlar. 1934 — 1940-njy ýyllar aralygynda ol Özbegistan Respublikasynyň paýtagty Daşkent şäherinde okap, inžener-mehanik hünärini ele alypdyr.
Mihail Mihaýlowiç Beýik Watançylyk urşunyň başlanmagy bilen, 1942-nji ýylda fronta gidýär. Ukrainanyň Harkow şäherinde syýasy işgärleriň3 aýlyk taýýarlyk okuwyny geçensoň, I Ukraina frontunyň 5-nji gwardiýa goşunynda gulluk edýär. Söweş ýollaryny I, II Ukrain frontlarynda geçen Mihail Haçaturow Ukrainany, Polşany faşistlerden azat etmek ugrundaky aldym-berdimli söweşlere gatnaşýar.
Ol söweşjeň orden-medallaryň ençemesiniň eýesi. Onuň döşüni «Gyzyl Ýyldyz», «Watançylyk urşy» ordenleriniň II derejelisi, söweşlerde görkezen edermenligi üçin medallar bezeýär.
Ýewropa ýurtlaryny faşistlerden azat edip ýörkä, ol özüniň bagt ýyldyzyna duşýar. Çeh gyzyna bolan söýgüsi soňra olaryň durmuş gurmaklaryna, onuň çeh dilini öwrenmegine getirýär. Urşy Awstriýada tamamlap, ol gelnini hem alyp, Aşgabada sag-aman dolanyp gelýär.
— Şu ýyl paýtagtymyz Aşgabadyň 140 ýyllygynyň toýy dabaraly bellenilýär. Meniň ömrüm, ykbalym paýtagt şäherimiz bilen aýrylmaz baglanyşykly. 1948-nji ýylyň aýylganç ýer titremesini hem gördük. Şol elhenç tebigy hadysa şäheriň ilatyna agyr pajygalary getirdi. Ol günleri ýatlamak iňňän agyr düşýär... Goý, şeýle pajyga hiç wagt gaýtalanmasyn!
Menden, köplenç, uzak ýaşamagyň syry hakynda soraýarlar. Durmuş gowy bolanda, söýgüli käriň eýesi bolsaň, bu zatlaryň ömrüň uzalmagyna täsiri uly bolýan borly. Onsoň nesil bilen hem baglanyşykly bolsa gerek. Meniň daýzam 100 ýaşady. Garry atam, garry enem dagy hem ýüze golaý ýaşadylar. Nesip bolsa, şu ýylyň dekabr aýynda menem 103 ýaşamaly. Goý, Gahryman Prezidentimiziň saýasynda Watanymyz hemişe güllesin, gül açsyn!
«Türkmenistan» gazeti. (14.05.2021).
Aşgabadyň Merkezi Botanika bagy – ynsanyň bagtly çagy.
Aşgabadyň Merkezi Botanika bagy gür baglyga we ajaýyp güllere bürenen görkana görnüşi bilen bu ýere gelýän her bir ynsany özüne bendi edip, ruhuny galkyndyrýar.  Paýtagtymyzyň bu ajaýyp bagy 1929-njy ýylyň 1-nji oktýabrynda döredilipdir.
Aşgabadyn Merkezi Botanika bagy her hili ösümlikleriň biologik aýratynlyklaryny öwrenmek, olaryň halk hojalygy üçin peýdalylaryny saýlap almak we täze görnüşlerini döretmek ugrunda işleýän edaradyr. Bu edarada ýurdumyzyň  halk hojalygy üçin ähmiýetli ösümlikleri köpeltmek boýunça ylmy işler alnyp barylýar.  Aşgabadyň Merkezi Botanika bagynda dünýäniň köp ýurtlaryndan getirilen dürli-dürli ösümlikler  ilkinji synagdan geçirilip, Watanymyzyň ýerli howa şertlerine uýgunlaşdyrylýar we soňra ösdürip ýetişdirmeklik üçin hojalyklara berilýär.
Aşgabadyň Merkezi Botanika bagy 1930-njy ýylyň dekabr aýynda täze döredilen Türkmenistanyň Botanika institutynyň Botanika bagy diýlip atlandyrylypdyr. Türkmenistanyň Botanika instituty, 1932-nji ýylda Türkmenistanyň Ösümlikçilik instituty, 1934-nji ýylynyň fewralynda bolsa ýene-de Türkmenistanyň Botanika instituty diýlip atlandyrylypdy. 1936-njy ýylda oňa Türkmen döwlet Botanika bagy diýlip at berilýär.
1937-nji ýylda belli dendrolog K. W. Blinowuskiý tarapyndan Aşgabadyň Merkezi Botanika bagynyň taslamasy täzeden işlenilip düzülipdir.  Täze taslama laýyklykda bu bagda Ýewropa, Ortaýer deňzi, Krym, Kawkaz, Kiçi Aziýa, Gündogar Aziýa we Demirgazyk Amerika ýaly geografik meýdançalar döredilipdir. Häzir hem agaçlar şol meýdançalar boýunça ekilýär.
Aşgabadyň Merkezi Botanika bagy 1941-nji ýylda SSSR YA-nyň Türkmenistan şahamçasy (filialy) açylandan soň, Biologiýa institutynyň döredilmegi üçin esas bolupdyr.
1951-nji ýylyň 29-njy iýunynda Türkmenistanyň Ylymlar akademiýasynyň döredilmegi bilen  Aşgabadyň Merkezi Botanika bagy özbaşdak ylmy-barlag edarasy bolup Türkmenistanyň Ylymlar akademiýasynyň Biologiýa bölümine degişli bolupdyr. Şol döwürde Aşgabadyň Merkezi Botanika bagynda esasan üç bölümi bolupdyr. Bu bagyň Dendrologik bölüminde dürli ýurtlardan getirilýän uly agaçlar we gyrymsy agaçlar ilkinji synagdan geçirilýär. Gülçülik bölüminde her hili güller, üçünji bölüminde bolsa ýerli ösümlikler öwrenilýär we ösdürilip ýetişdirilýär. Merkezi Botanika bagy gorag-tokaý zolaklaryny döretmek, şäherleri, obalary gür baglyga öwürmek üçin gerek bolan agaçlaryň we gyrymsy agaçlaryň bir müňe golaý görnüşiniň, birýyllyk we köpýyllyk gülleriň 1600 görnüşiniň, otagda ösdürilýän ösümlikleriň 1200 görnüşiniň ilkinji synagy geçirilipdir we olaryň köpüsiniň önümçilige ornaşdyrylypdyr.
Türkmenistanyň Ylymlar akademiýasynyň Biologiýa we derman ösümlikleri institutynyň Botanika bagynyň synag meýdançasynda Paragwaýyň we Braziliýanyň daglyk sebitlerinde ösýän rebudian stewiýasy ösdürilip ýetişdirilýär.
Tagamy boýunça onuň ýapragy stewiozidi saklaýandygy üçin gantdan 10-15 esse süýjüdir. Onuň düzümine glýukoza, stewiol we beýleki birleşmeler girýär. Stewiozid arassa görnüşde gantdan 300 esse süýjüdir hem-de ol süýjediji hökmünde giňden ulanylýar. Az kaloriýaly, şonuň üçin hem ol sag adamlar üçin gandyň ýerine, aýratyn hem berhizli, semizlikden, ýürek-damar keselinden ejir çekýänler üçin gandyň ýerine ulanylýar. Onuň öz ösýän watanynda ony çaýa ýa-da kofä goşup içýärler. Stewiýa medeni ösümlik hökmünde eýýäm 1500 ýyl bäri ösdürilip ýetişdirilýär. Bu gymmatly ösümligi Türkmenistanda ösdürip ýetişdirmäge mümkinçilikler ulydyr. Stewiýa Aşgabada Hindistandan 2012-nji ýylda getirildi we häzirki wagtda oňa alymlar Botanika bagynyň ýyladyşhana şertlerinde gözegçilik edýärler.
Ýaňy-ýakynda Aşgabadyň Botanika bagynda nobatdaky şatlykly waka boldy - äpet sogan gülledi. Äpet sogan – bu at belkem köpleri geň galdyrsa. Ol boýy 1,5-2 metre ýetýän gyrymsy çogdam gül we beýleki kösükli ösümliklerden düýpgöter tapawutlanýar. Ýöne bu soganyň äpet boýy esasy zat däl-de, onuň ýalkym saçýan ajaýyp benewşe öwüşgini. Paýtagtyň raýatlary ýeriň ýüzünden akyp barýan şol benewşe buludyň ýanynda surata düşmek üçin bu ýere ýörite gelýärler.  Äpet sogan liliýalar maşgalasyna degişli, liliýalar, çigillemler, mämişi reňkli sünbüller-giasitler we beýlekiler bu güller maşgalasyna girýär. Bu ösümligiň watany – Orta Aziýa we Eýran. Täsin reňkli gül 1956 – 1963-nji ýyllarda Aşgabada getirilipdir. Ol Köpetdagyň jülgelerinden we onuň eteklerinden, soňra-da, Köýtendagdan ýygnalan sogan kösüginden ösdürilip ýetişdirilipdir. Howa 13 – 25 gradus gyzyp ugransoň benewşe gül apreliň ortasyndan maýyň ortalaryna çenli bark urýan ysyny çar tarapa saçýar. Botanika bagynyň işgärleriniň gözegçiliginiň netijesinde onuň uly baglaryň kölgesinde ösýän wagtynda gülleri has giç solýar. Göze ýakymly benewşe älemgoşar bu baglyk adanyň görküne görk goşýar. Äpet soganyň gülleriniň käbirleri – gülgün-mämişi reňkli çogdamy bilen inçejik baldaklaryň üstünde oturdylan şaryň keşbinde haýsydyr bir nätanyş planetadan zemine uçup gelen täsin gunçany ýatladýar.
Türkmenistanyň taryhy boýunça hrestomatiýa. "Ylym" neşirýaty. 1992.
Türkmenistanyň ensiklopediýasy. VIII tom. «Ylym» neşirýaty. 1978.
Aşgabadyň taryhyndan parçalar.
Mähriban Diýarymyzyň paýtagty Aşgabat ilkibaşda kiçeňräk gala berkitmesi eken. Geçen 140 ýylyň dowamynda Aşgabat, gör, nähili özgerdi! Birwagtky Aşgabat obasynyň ornunda ajaýyp, döwrebap häzirki zaman şäheri kemala geldi.
Taryhy maglumatlara ýüzlensek, 1885-nji ýylda Aşgabada demir ýol gelýär. Demir ýoluň gelmegi bilen, bu ýere Russiýadan we Kawkazdan iş gözleginde ýörenler hem yňypdyrlar, soňlugy bilen, olar Aşgabatda oturymlylaşypdyrlar. Maglumatlara görä, Aşgabatda XX asyryň başynda dürli milletleriň wekillerinden kyrk müňe golaý adam ýaşapdyr.
Şäherleriň taryhynyň ilki ýyllarynyň bir täsin umumylygy bar: ilkibada adamlar şeýle bir işjeňleşýärler welin, aýdyp diýer ýaly däl, hemmeler täze durmuşyň şanyna gurmak, döretmek hyjuwynda gol çyzgap işleýärler, gerek bolsa, dag göwsüni ýaryp ýol çekýärler, aryk gazýarlar, täjirler hem edil bal ýygnaýan arylara meňzäp, bazarlarda “wyzzyldaşyp” ýörler. Mundan 140 ýyl çemesi öň, Aşgabatda hem ýagdaý şeýle ekeni. Onuň iki sany iri bazary gaýda-gaýmalaşyk, daýhanlar meýdanda ýetişdiren gök-bakja önümlerini, bulduraşyp duran akly-garaly üzümini, agzyňda eräp barýan erigini, içi köz ýaly garpyzyny, baldan datly «waharman» gawunyny irgözin arabalara ýükläp getirip, bazaryň ortasyna döküp, tas deger-degmezine söwda ediberipdirler. Çünki Gündogara mahsus bolşy ýaly, türkmenlerde hem söwdalaşmak aýyp görlenok, gaýtam, munuň öz lezzeti bar, hatda bu, bir baksaň, sogaply iş hem. Açyk asmanyň astynda, bazaryň bir çetinde köwüş ussalarydyr hatdatlar, demirçilerdir ussalar orun alypdyr. Bu ýerde daşary ýurtlardan getirilen harytlardan doly dükanlar hatar tutupdyr. Belli rus ýazyjysy W.Ýanyň «Aziýanyň mawy alyslyklary» diýen ýatlamasynda ýazyşy ýaly, şol döwürde Aşgabatda «London, Pariž otaglary», «Moskwa», «Peterburg» we «Puşkin» atly myhmanhanalar bolupdyr. Pereňli zenan täjirleriň süýji-köke dükanlary işläpdir.
Islendik ösüşiň öňe iterijisi söwda, täjirçilik. Söwda, edil diýersiň, agyr-agyr ýükli, üsti açyk eşelonlary müňzäp öňe äkidýän lokomotiw kysmy, adamzady siwilizasiýa tarap şeýle bir iterýär welin, hoşuňa gelsin! Elmydama gadymy Persiýadyr Hindistan bilen söwda etmegiň arzuwynda bolan rus täjirleri Aşgabada eňipdirler, çünki indi bu arzuwly ülkeler bilen söwda etmek üçin ajaýyp mümkinçilik — gury ýer ýoly açylypdy, onuň iň ýakyn we ygtybarly nokady hem Aşgabatdy. Maglumatlara görä, diňe 1899-njy ýylyň özünde rus topraklaryndan Aşgabadyň üsti bilen Persiýadyr Owganystana, Hindistana 37 müňe golaý düýe, 2 müň 300 ýaby we 25 müňden köp eşek ýükli 1 müňe golaý kerwen ötüpdir. Olar yzyna hem ýükli dolanypdyrlar. Şunlukda, umumy haryt dolanyşygy şol ýyl 4,5 million rus rublundan ybarat bolupdyr.
Diňe 1902-nji ýylda Aşgabatda 42 sany senagat kärhanasy, ýagny pagta arassalaýjy ýag, gön, sabyn kärhanalary, kerpiç, çerepisa zawodlarydyr harazlar gurlupdyr...
Aşgabadyň tebigaty – döwrüň ajaýyp sungaty.
Ak şäherimiz Aşgabat  140 ýyl mundan ozal ýurdumyzyň tebigatynyň iň owadan ýerinde – başy belent Köpetdagyň eteginde, bagy-bossanly ýaýlada döredilipdir. Gözel pagtagtymyzyň özboluşly bir täsin tebigy gözelligi bu ýere gelen her bir ynsany özüne çekýär. Hut şu nykdaýnazardan-da, «Türkmenistan – parahatçylygyň we ynanyşmagyň Watany ýylynda» 140 ýaşyna gadam basan baş şäherimiziň tebigy özboluşlylygy barada söhbet etmeklik diýseň ýakymlydyr.
Aşgabat Köpetdag etegindäki düzlükde we Garagum çölüniň oňa ỳanaşỳan böleginde, deňiz derejesinden 214 – 240 metr belentlikde, demirgazyk giňligiň 370 31' gündogar uzaklygyň 570 31' ỳerleşỳär. Şäheriň meỳdany dag etekden çöllüge tarap kem-kemden peselỳär.
Aşgabat şäheri ykdysady – geografik jähtden amatly ỳerde ỳerleşỳär. Ol ỳurdumyzyň dürli sebitlerini birleşdirỳän ulag ỳollarynyň çatrygydyr. Bu ỳerden Türkmenbaşy – Türkmenabat, Aşgabat – Daşoguz demir we gara ỳollary geçỳär. Halkara aeroporty arkaly Aşgabat dünỳäniň dürli döwletlerini birleşdirỳän howa ỳollarynyň çatrygy hasaplanỳar. Bu bolsa şäheriň durmuş-ykdysady merkez hökmünde ösmegine uly ỳardam edỳär.
Şäheriň çöller zonasynyň günortasynda ỳerleşỳänligi sebäpli, klimaty gurak subtropik häsiỳetlidir. Howanyň ortaça ỳyllyk kadasy 16,3°-a deň. Ýanwar aỳynyň ortaça temperaturasy +0,8°, iýul aỳynda +30,5°, absolỳut maksimumy bolsa +48°-a ỳetỳär. Sowuk däl döwrüñ dowamlylygy 232 güne barabar. Köp ýyllar boýunça ortaça ygalyñ möçberi 257 mm-e deñdir.
Aşgabat şäheriň suw üpjünligi Garagum derỳasynyň, Köpetdagdan akyp gelỳän uly bolmadyk çeşmeleriň we ỳerasty suwlaryň hasabyna amala aşyrylỳar. Şäheriň ỳerleşỳän ỳeriniňmele topragy ỳokary hasyllylygy bilen tapawutlanỳar. Bu bolsa onuň çäginde we töwereginde dürli ekinleri we agaçlary ösdürip ỳetişdirmäge mümkinçilik berỳär. Şol sebäpli paýtagtymyz Aşgabat durmuş-ykdysady geografiýanyñ hünärmenleri tarapyndan aýratyn durmuş-ykdysady sebit hökmünde ykrar edildi.
Ak şäherimiz Aşgabadyň XX asyrdaky tebigy özboluşlylygy barada A.Babaýew bilen Z.  Freýkiniň 1957-nji ýylda «Türkmenistan döwlet neşirýaty» tarapyndan neşir edilen «Aşgabat» atly geografik oçerkiniň «Aşgabadyň geografiki ýagdaýy we tebigy şertleri» diýen bölüminde şeýle  beýan edilipdir. «Aşgabat – Türkmenistanyň iň uly şäheri we paýtagtydyr. Aşgabat  ýurdumuzyň günortasynda demirgazyk giňişliginiň 37°37'-da we gündogar uzynlygynyň 57°53'-da, ýurdumyzyň Eýran bilen döwlet araçäginiň onlarça kilometrliginde, Köpetdagyň alynky gerişiniň 15 kilometrliginde ýerleşýär. Demirgazykda şähere ägirt uly Garagum çöli ýakyndyr.
Aşgabat günorta-gündogar demirgazyk-günbatar tarapa 15 kilometre çenli uzalyp gidýär. Şäheriň  ini 10 kilometre golaýdyr. Köşi obasy şäheriň administratiw taýdan günbatar çägi bolup, Aşgabat obasy bolsa gündogar çägidir. Şäheriň ösmegi mynasybetli şu obalarynyň ikisi-de şähere kem-kemden ýakynlaşyp, şäher etegine öwrüldiler.
Aşgabatdan ýurdumyzyň iň günbatar çetki şäheri bolan Krasnowodskä (Türkmenbaşa) çenli 550 kilometrdir we iň gündogar çetindäki Çärjew şäherine çenli bolsa 587 kilometrdir.
Aşgabat şäher territoriýasynyň relýefiniň häsiýeti ýeriň geologiki gurluşynyň aýratynlyklary  bilen pugta baglanşyklydyr. Relýef günortadan demirgazyk tarapa çala eňňitli düzlükdir. Aşgabadyň günortasyndaky  baýryň üstünde durup, şähere seretsek, onda onuň çöketlikde ýerleşendigini göreris. Absolýut beýiklikleri demirgazyk-gündogardan günorta-günbatar tarapa dört kilometriň dowamynda 214 metrden 226 metre çenli üýtgeýär. Emma şäheriň Köşi baýrynyň belenliginiň eňňitlerinde ýerleşen çetki günorta-günbatar bölegi onuň ýaly däldir, bu ýerde absolýut beýiklik 226 metrden 280 metre çenlidir.
Aşgabat klimat babatynda tropikleriň daşyndaky çölleriň günorta podzonasynda ýerleşýär. 1892-nji ýylda şäher metrologiýa bekedi stansiýasy açyldy. Şu stansinyň telim ýyllap toplan maglumatlaryna görä, respublikanyň şäherleriniň köpüsünde boluşy ýaly, Aşgabadyň klimaty hem örän yssy we gurak tomusly we başga şäheriňkä garanyňdan gysga üzül-kesil üýtgäp durýan kontinental klimatdyr. Klimatyň kontinentallygy şäheriň materigiň içerisinde ýerleşýänligi bilen we bütin respublikanyň bolşy ýaly Aşgabadyň hem iri suw basseýinlerinden daşda hem-de Garaguma ýakyn bolmagy bilen baglanyşyklydyr.
Aşgabat şäherinde bütin ýylyň dowamynda esasan ýagyş görnüşinde ýagýan ygallaryň umumy mukdary  orta hasap bilen 150-250 millimetr bolýar. Ygallaryň takmynan 75 prosenti ýaz aýlary ýagýar».
Ata Watanymyz Türkmenistanyň Garaşsyzlyk ýyllarynda merjen şäherimiz Aşgabadyň tebigy gözelligine, bagy-bossanlygyna aýratyn üns berildi. 1992-nji ýylyň 9-njy noýabrynda Türkmenistanyň Hökümeti “Türkmenistany bagy-bossanlyga öwürmek hakynda” ýörite Karar kabul etdi. Bu Karara laýyklykda her ýylyň güýz we ýaz möwsümlerinde paýtagtymyzy we welaýatlarymyzda agaç nahallaryny oturtmak, ozal bar bolan baglary hapa-haşal otlardan arassalamak, suwarmak hem-de agaçlaryň düýbüni ýumşatmak ýaly işleri geçirmeklik bellendi.
1998-nji ýylda Aşgabadyň howa giňişligini arassalamak maksady bilen, Köpetdagyň eteginde baglyk zolagy döredilip başlandy. Bu Milli seýilgäh bilen Giňdiwar-Nusaý galasy aralygynda  30 km-den hem gowrak uzalyp gidýän, 1000 m gowrak belentlikdäki «Saglyk ýolunyň» iki tarapynda, baglyk zolakda millionlarça düýp ýolka we beýleki agaç nahallary oturdyldy. Indi ol agaçlar boý alyp, gök öwsüp otyr. «Saglyk ýoly» aşgabatlylaryň we paýtagtyň myhmanlarynyň höwes edip dynç alýan, dag gözelliginden lezzet alýan, saglygyny berkidýän ýoluna öwrüldi. 2007-nji ýylda Aşgabady bagy-bossanlyga öwürmek işiniň täze tapgyry başlandy. Häzir Aşgabadyň töwereklerinde agaç ekilen meýdanlar 25 müň ga ýetýär. Ol meýdanlary şäheriň günortasyndan demirgazygyna – Köpetdagdan Garagum derýasyna, gündogaryndan günbatara – Änewden Gökdepä çenli has-da giňeltmek göz öňünde tutulýar.
Türkmenistanyň taryhy boýunça hrestomatiýa. «Ylym» neşirýaty. 1992.
Çaryýew B., Hudaýýarow M. Türkemnistanyň ykdysady we durmuş geografiýasy. Synag okuw kitaby. – Aşgabat, 2010.
Çaryýew B., Ilamanow Ý. Türkmenistanyň geografiýasy. Synag okuw kitaby. Magtymguly adyndaky Türkmen döwlet uniwersiteti. – Aşgabat, 2010.
A. Magtymow, M. Hudaýýarow. Türkmenistanyň geografiýasy. Mugallymçylyk mekdepleri üçin synag okuw kitaby. – A.: Türkmen döwlet neşirýat gullugy, 2012.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
A. Babaýew. Z. Freýkin. Aşgabat. (geografiki oçerk). Türkmen döwlet neşirýaty. Aşgabat, 1957.
Türkmenistanyň ensiklopediýasy.VIII tom. «Ylym» neşirýaty. 1978.
Aşgabadyň çäginde ulag serişdeleriniň ortaça tizligini anyklaýan täze ulgamy ornaşdyrdyldy.
Türkmenistanyň Içeri işler ministrliginiň Polisiýanyň ýol gözegçiligi müdirliginiň hünärmenleri ýol hereketiniň howpsuzlygyny ýokarlandyrmak hem-de ýol-ulag hadysalarynyň öňüni almak maksady bilen,  Aşgabadyň çäginde ulag serişdeleriniň ortaça tizligini anyklaýan täze ulgamy ornaşdyrdyldy.
Ýolda ýerleşdirilen tizlik ölçeýän enjamlar arkaly ulagyň iki nokadyň arasynda geçen ýoluny, bellenen aralyga giren we çykan wagtyny hasaba almak bilen, matematiki hasaplama arkaly awtoulaglaryň  ortaça tizligi hasaplanylýar.
Tizlik artdylan halatynda, ulag serişdesiniň eýesi awtomatlaşdyrylan düzgünde degişli jogapkärçilige çekilýär.
Has giňişleýin aýdanymyzda: N.Andalyp köçesiniň ugrunda 60 km/sag ulag serişdeleri dolandyrmaga rugsat edilýär we şol köçedäki wideogözegçilik enjamlaryň arasy 1 km bolsa, onda sürüji şol aralygy 60 sek 24 ms gelmeli.
Eger-de bellenen aralygy bellenen wagtdan çalt geçen bolsaňyz, diýmek, siz iki nokadyň arasynda tizligi görkezilen çäkden artdyrypsyňyz.
Sebäbi!  käbir sürüjiler awtoulaglaryň tizligini ölçeýän wideogözegçilik nokatlarynyň deňine ýetip, tizligini peseldýärler, geçenlerinden soňra bolsa ýene-de indiki ornaşdyrylan wideogözegçilik nokadyna çenli aralykda tizliklerini artdyrýarlar.
Belläp geçişimiz ýaly, bu ulgam – matematiki ýol bilen ulagyň ortaça tizligini hasaplaýar. Eger size jerime gelen bolsa, onda siziň ortaça tizligiňiz artdyrylandyr.
PÝGG-niň ykjam enjamlar üçin niýetlenen töleg programmasynyň kömegi bilen onlaýn töläp bolýar;
“Türkmenpoçta” poçta aragatnaşyk kompaniýasynyňresmi web saýtyndanonlaýn töläp bolýar;
Ýangyç guýujy beketlerdäki we beýleki ýerlerde duran infokiosiklardan;
PÝGG-nyň işgärleriniň bank kartlary kabul eýän POS terminallar arkaly.
“Türkmenpoçta” poçta aragatnaşyk kompaniýasynyňresmi web saýtyndanonlaýn barlap bolýar;
PÝGG-nyň gulluk telefonlaryna jaň edip bilmek arkaly.
Ýangyç guýujy beketlerdäki we beýleki ýerlerde duran infokiosiklardan;
Ýollarda ornaşdyrylan ulgam ýol hereketiniň kadalarynyň beýleki bozulmalaryny hem ýüze çykarýar.
Mysal üçin, howpsuzlyk kemerini ulanmak kadalaryny bozmak, iýip-içmek, telefonda gürleşmek we ş.m.
Hormatly sürüjiler ýol hereketleriniň düzgünini berjaý edeliň!
Aşgabat 2017 guşakly göreşi dünýä meşhur eder.
Aziýanyň Guşakly göreş federasiýasynyň prezidenti bu sport görnüşiniň Ýapyk binalarda we söweş sungaty boýunça V Aziýa oýunlarynyň maksatnamasyna girizilmeginiň wajypdygyny we oýunlarynyň guşakly göreş sport görnüşini dünýä meşhur etjekdigini belledi.
Gyzykly söhbetdeşligiň dowamynda Halil Ahmed Han sentýabrda geçiriljek oýunlarda guşakly göreşiň iň gowy türgenleriniň ýüzbe-ýüz duşuşmagy, şeýle hem, Türkmenistanyň bu sport görnüşiniň ösüşi üçin alyp barýan işleri barada buýsanç bilen gürrüň berdi.
Guşakly göreş ýaryşlary 20-24-nji sentýabr aralygynda 5 günüň dowamynda Sportuň oýun görnüşleriniň toplumynda geçiriler.
S. Ýapyk binalarda we söweş sungaty boýunça V Aziýa oýunlary Türkmenistanyň paytagty Aşgabatda sentýabr aýynda geçiriler. Aziýanyň Guşakly göreş federasiýasynyň prezidenti hökmünde siz bu dabara nähili garaşýarsyňyz?
J. Aziýanyň Guşakly göreş federasiýasynyň adyndan Türkmenistanyň Aziýanyň Olimpiýa Geňeşiniň saýasy astynda ägirt sport dabarasyny geçirýändigine men örän şat. Hormatly Prezident Gurbanguly Berdimuhamedow hem oýunlara uly ähmiýet berýär. Oýunlar türkmen sportunyň öňe gidişligine uly mümkinçilikdir.
S. Bu uly möçberdäki sport dabarasy Türkmenistanda ilkinji gezek geçirilýär. Ol guşakly göreşiň Türkmenistanda we daşary ýurtlarda giňden ýaýramagyna nähili kömek eder?
J. Guşakly göreş Merkezi Aziýada we Russiýa Federasiýasynda dörän. Şonuň üçin guşakly göreş bu ýerde eýýäm iň belli sport görnüşleriniň biridir. Aşgabat 2017 bu ajaýyp sportuň ösmekligine ýardam eder.
S. Türkmenistan barada näme bilýärsiňiz we türkmen türgenleriniň guşakly göreşinde medal almagyň mümkinçiliklerini nähili kesgitleýärsiňiz?
J. Men Türkmenistanda alty gezek boldum we ýurtda geçýän oşüşleri begenç bilen gördüm. Häzirki wagtda Türkmenistan guşakly göreş boýunça Aziýanyň çempiony, ýetip gelýän ýaryşlarda hem gurnaýjy-ýurt medal gazanar diýip umyt edýärin.
S. Aşgabat 2017-niň siziň sportuňyz üçin täze mümkinçilikleri döredýändigi nazara alyp , guşakly göreşiň geljeginde onuň  orny  barada näme aýdyp bilersiňiz?
J. Guşakly göreş   Oýunlaryň maksatnamasyna girizilmek bilen, eýýäm diňe bir Aziýada däl, eýsem bütin dünýäde belli boldy. Aşgabat 2017-den soň, guşakly göreşiň biziň bilen öňki ýylda birleşen türkmen göreşi bilen bilelikde başga köpugurly sport ýaryşlaryna goşuljakdygyna umyt edýärin. Sentýabr aýynda geçiriljek oýunlar bu sportuň başga ýurtlara ýaýramagyna kömek eder.
S. Aşgabat 2017 Okeaniýa türgenlerine Aziýa türgenleri bilen ýaryşmaga mümkinçilik berer. Siziň pikiriňizçe, ýaryşlar nähili geçer?
J. Oýunlar dünýäniň iki sebitinden gelen türgenlere baý tejribe gazanmaga örän oňat mümkinçilik bolar .
Aziýanyň Olimpiýa Geňeşi tarapyndan  oýunlary Türkmenistanda geçirmek boýunça gelen netijesi ähli sport görnüşlerine bähbitli bolar diýip umyt edýäris.
S. Ýapyk binalarda we söweş sungaty boýunça V Aziýa oýunlary Aziýanyň sportunda beýlekilere garanda, täze dabara. Ol dört ýyllyk Aziýa oýunlarynyň görnüşlerine girmeýän täze sport görnüşleriniň ýüze çykmagyna mümkinçilik berýär. Guşakly göreşiň adyny meşhur etmek üçin oýunlaryň nähili kömegi boldy diýip pikir edýärsiňiz?
J. Elbetde, Ýapyk binalarda we söweş sungaty boýunça V Aziýa oýunlarynyň maksatnamasyna girýändigi sebäpli, guşakly göreş uly meşhurlyga tiz eýe boldy. Häzirki wagtda ol Koreýada geçirilýän Dünýä söweş sungaty boýunça birinjilige girýär. Geljekde-de guşakly göreş Aziýa oýunlaryna gatnaşar diýip, biz umyt edýäris.
S. Aşgabat 2017-ä gatnaşýan ussat türgenleriň sany barada avdyp bilersiňizmi ?
J. Dabaramyza dünýä derejesinde ýaryşýan türgenler gatnaşar. Mysal üçin, päkistanly Ahmed Butt (dünýä çempiony), türkmenistanly Nasiba Surkiýewa (Aziýanyň altyn medalynyň eýesi), hindistanly Rubi Malhotra (dünýäniň bürünç medalynyň eýesi), bangladeşli Nazir Hosain (dünýäniň bürünç medalynyň eýesi).
S. Türkmenistanyň ýokary derejede sport dabarasyny geçirmegi bilen, siziň pikiriňizçe, geljekde ol Aziýa çempionatlaryny geçirip bilermi?
J. Türkmenistanyň Olimpiýa şäherjigi dünýa derejesinde gurlup, ähli  halkara ýaryşlary geçirmäge taýýardyr. Eger Aziýanyň Guşakly göreş federasiýasynyň Baş Assambleýasy rugsat berse, geljekde biz Türkmenistanda ýaryşlary geçirip bileris.
Aşgabat 2017 türkmen milli taýboks ýygyndy toparynyň tälimçisi üçin buýsandyryjy pursat bolar.
Türkmenistan 17-27-nji sentýabr aralygynda geçiriljek Ýapyk binalarda we söweş sungaty boýunça V Aziýa oýunlaryna taýboks boýunça ýaryşa gatnaşjak 37 türgenden ybarat bolan milli ýygyndy toparynyň sanawyny mälim etdi.
Merkezi Aziýa sebitinde şu wagta çenli geçirilen köpugurly sport ýaryşynyň iň giň gerimlisi bolan Aşgabat 2017 oýunlary 2014-nji ýylda resmi ýagdaýda ykrar edilen taýboks sport görnüşiniň Türkmenistanda has giňden ýaýramagyna ýardam berer. Bu pursat türkmen taýboksçylarynyň tälimçisi Orazmuhammed Bäşimow üçin üstünlikli netijeleriň hözirini görjek pursady bolar.
Türkmenistanyň Taýboks we garyşyk söweş sungaty federasiýasynyň prezidenti bolan O. Bäşimow sportuň taýboks görnüşiniň döremegi we dowam etmegi üçin köp işler geçirdi .
Ol federasiýany 2014-nji ýylyň dekabrynda esaslandyrdy we şol wagt eýýäm halkara ýaryşda ýokary netije görkezmegi başaran türgenleriň iň gowularyny saýlap seçdi.
“Federasiýanyň düýbi tutulanda türgenleri tapmak, bu ugur üçin taýýarlamak kyn boldy, sebäbi sportuň bu görnüşi ýurtda ýaýradylmadykdy . Üç aý geçensoň ýurt derejesinde çempionat geçirdik. Bu çempionat taýboksyň ýaýramagyna itergi berdi. Kem-kemden boks, uşu, karate we kikboksing bilen meşgullanýan türgenler toparymyza goşuldy, şeýdip milli ýygyndy toparynyň özeni döredi” diýip, toparyň tälimçisi gürrüň berdi.
Sportuň bu görnüşi bilen meşgullanýan ilkinji türgenleriň käbirleri eýýäm Türkmenistanyň adyny taýboks dünýäsinde tanatmagy başardylar we öz ýurdunyň abraýyny gorap, birnäçe halkara ýaryşlara gatnaşdylar hem-de baýrakly orunlara mynasyp boldular.
Nabat Batyrowa 2014-nji ýylda Tailandyň Phuket şäherindäki Aziýa kenarýaka oýunlarynda, Rasul Rasulow bolsa 2015-nji ýylda Tailandyň Bangkok şäherindäki Dünýä kubogynda bürünç medallara mynasyp boldular.
Bir ýyldan soň 2016-njy ýylda Şwesiýanyň Ýonkoping şäherinde geçirilen dünýä çempionatyndaRüstem Baýramdurdyýew hem Mustafa Saparmyradow kümüş medallara mynasyp boldular.
Ýokarda ady agzalan dört türgen sentýabr aýynda geçiriljek Aşgabat 2017-de Türkmenistanyň adyndan çykyş edip, medal almaga garaşylýan türgenlerdir. Öň karateçi bolan we 60 kg agramda çykyş etjek 24 ýaşly N.Batyrowa ýaryşa taýyndygyny aýtdy: “Phuketde bürünç medalyny alanymdan bäri meniň esasy maksadym öz ata Watanymda mynasyp çykyş etmek. Oýunlaryň başlanmagyna az wagt galdy we men özümi öňümdäki kynçylykdan üstün çykmak üçin ruhy taýdan taýýarlaýaryn. Öz ýurduňda çykyş etmek hemişe tolgundyrýar, emma men özüme erk etmegi başararyn”.
Şol bir wagtyň özünde 12 ýylyň dowamynda boks bilen meşgullanan Rasul Rasulow (erkekleriň arasynda 86 kg) durmuşda iň gowy çözgüdi barada gürrüň berdi: “Boks sporty el bilen urgulary kämilleşdirýär, taýboksynda bolsa esasan aýak bilen urgulara üns berilýär. Meniň üçin täze sporta geçmek biraz kyn boldy. Emma öwrenişenimden soňra men taýboksdan lezzet alyp başladym, hat-da ýaryşlarda baýrakly orunlary eýeläp başladym. Men sport görnüşini çalyşmagyň durmuşymda iň gowy netijeleriň biri bolandygyna düşünýärin”.
57 kg agram derejede çykyş edýän Rüstem Baýramdurdyýew Türkmenistanyň abraýyny gorajakdygyny buýsanç bilen beýan edýär: “10 ýylyň dowamynda boks bilen meşgullanandygyma garamazdan, men taýboksyna gatnap, medal gazanyp başladym. Öz ýurdumyzda geçirilýän ýaryşda watanymyzyň abraýyny has-da belende göterjekdigime tüýs ýüregimden ynanýaryn. Men hepdede 6 gün we günde 5 sagat türgenleşik geçýärin. Men çeken zähmetlerim ýerde galmaz we medal gazanaryn diýip umyt edýärin”.
Mustafa Saparmyradow (67 kg) halkara ýaryşlarda çykyş etmek tejribesine daýanýar. Ol bu barada şeýle diýdi: “Şwesiýada kümüş medal alanymdan soňra, özüme bolan ynamym artdy. Men bu pursata köpden bäri taýýarlyk görýärin we öz Watanymda çykyş etmek, ýeňiş gazanmaga bolan ynamymy hasam artdyrýar. Men garşydaşlarymyň ussatlygyndan hem habarly, emma ýüregime gorky aralaşmagyna hiç hili pursat bermerin”.
Mundan başga-da 35 ýaşly Enejan Welmyradowa hem öz öňünde goýan maksadyna, ýagny medal almak üçin gaýduwsyz zähmet çekýär. Öň boksçy bolan E. Welmyradowa geçen ýyl ene boldy we ringde öz ussatlygyny görkezmek üçin ýaryşa gatnaşar. Ol bu barada: “Bäbegim bolan soň tiz wagtyň içinde söweş sungatyna dolanyp gelmek aňsat bolmady. Emma men Aşgabat 2017-de çykyş etmäge höwes edýärdim. Indiki aý gyzjagazym maşgalam bilen meniň çykyşlaryma tomaşa eder. Men gyzym üçin görelde bolasym gelýär. Men ýaryşa sabyrsyzlyk bilen garaşýaryn” diýip gürrüň berdi.
Taýboksy boýunça ýaryşlar 17-21-nji sentýabrda Aşgabadyň Olimpiýa şäherjigindäki Taýboks we kikboksing arenasynda geçiriler.
Aşgabat 2017-de türkmen ýüzüjileri üstünlik gazanarmyka?
Sentýabr aýynda Ýapyk binalarda we söweş sungaty boýunça V Aziýa oýunlarynyň çäginde geçiriljek gysga aralyga ýüzmek boýunça ýaryşa badalga berlende, türkmen janköýerleri 11 türgenden ybarat bolan Türkmenistanyň ýüzüjiler ýygyndy toparyndan uly üstünliklere garaşýarlar.
Şeýle hem, toparyň 8 sany erkek we 3 sany zenan türgenleriniň ýeňişlerine, milli rekordlary täzelemegine hem-de şahsy rekordlary goýmagyna garaşylýar.
Topar agzalary gazanan ýeňişleriniň geljekki ýüzüjileriň birnäçe neslini ruhlandyrmalydygyna we täze belentliklere tarap hereket etmäge höweslendirmelidigine gowy düşünýärler.
Türkmen türgenleri Merdan Ataýewe (brass 50 m we 100 m) we Walentin Gorşkowa (erkin ýüzüş 50 m we 100 m, ýekebara garyşyk ýüzüş 100 m) bolsa has uly ynam bildirilýär.
Rio 2016 Olimpiýa oýunlarynda Türkmenistanyň baýdagyny belende galdyran Merdan Ataýew bu oýunlara hem ýokary derejede taýýarlanýandygyny aýtdy.
Şu ýyl geçirilen “Inspiring Ashgabat” atly synag ýaryşlarynda 100 m aralygy brass görnüşinde ýüzüp geçmekde milli rekordyny (54.89 sekund) täzelän özüneçekiji ýüzüji şeýle gürrüň berýär: “Ata Watanym üçin altyn medaly gazanmak esasy borjum bolup durýar. Meniň hem 50 m, hem 100 m aralygy brass görnüşde şowly ýüzüp geçjekdigime ynamym halkara ýaryşlarda çykyş etmek tejribäme esaslanýar. Sözüň doly derejesinde, men özüme taýýar diýip biljek. Janköýer ildeşlerimden doly bolan stadion maňa uly goldaw berer diýip umyt edýärin”.
Ataýew üçin müňlerçe tomaşaçylaryň öňünde çykyş etmek adaty ýagdaý ýaly bolup görünse-de, ony tolgundyrýan zatlaryň biri öz dogany Süleýman Ataýewi 50 m aralygy brass görnüşde ýüzmekde ýaryşyny synlamakdyr.
“Maşgalam we dogan-garyndaşlarymyz bilen jemlenişenimizde, köplenç öňümizdäki Aşgabat 2017 oýunlarynda ýeňiş gazanmak mümkinçilikleri barada we olaryň meniň üstünlikli çykyş etjekdigime ynanýandyklaryny aýdýarlar. Olaryň ynamy jogapkärçiligimi has-da artdyrýar we olaryň goldaw berýändiklerine begenýärin. Meniň üçin iň tolgundyryjy zat bolsa Süleýmanyň ýaryşyna tomaşa etmekdir. Bu meniň üçin hakyky synagdyr” diýip, Merdan öz sözüni dowam etdi.
Özüniň ýaşdygyna garamazdan, Walentin Gorşkow toparyň iň tejribeli ýüzüjileriniň biridir. Ol 2015-nji ýylda Russiýa Federasiýasynyň Kazan şäherinde geçirilen suw sport görnüşleri boýunça Dünýä çempionatyna we 2014-nji ýylda Kataryň Doha şäherinde we 2012-nji ýylda Türkiýäniň Stambul şäherinde gysga aralyga ýüzmek boýunça Dünýä çempionatlaryna gatnaşdy.
Walentin öňde goýlan maksada ýetmäge taýýardygyny we toparyň bilelikde gazanan netijeleriniň howuzdan daşary hem ähmiýetiniň uludygyny aýtdy.
Ýaş ýüzüjiniň aýtmagyna görä, “Men öz Watanymda geçirilýän ýaryşda çykyş etmegiň nähili kyn boljakdygyna düşünýärin, emma bu kynçylyklar meniň durmuşymdaky ilkinji kynçylyklar däl: men 2 ýyllap Türkmenistanyň ýaragly güýçlerinde gulluk etdim. Iki ýylyň dowamynda men kynçylyklary ýeňip geçmäge öwrendim. Men aýgytly pursat gelende, gowy çykyş etjekdigime ynanýaryn. Suwda ýüzmek sporty Türkmenistanda täze sport görnüşleriniň biridir. Birnäçe gazanjak medallarymyz ýaşlar üçin suwda ýüzmek sporty bilen meşgullanmaga uly höwes döreder”.
Mundan başga-da, sentýabrdaky ýaryşa ýene-de iki sany ýaş türgen gatnaşar. Olar: 14 ýaşly Musa Jalaýew (200 m, ýekebara garyşyk ýüzüş) we oktýabrda indi 12 ýaşy dolýan  Anastasiýa Morgenştern (50 m, 100 m erkin ýüzüş).
Toparyň iň ýaş ýüzüjisidigine garamazdan, Jalaýew asla tolgunmaýar.
“Erkekleriň toparynda iň kiçi ýaşlysy bolmak gowy, emma men Aşgabat 2017-de çykyş etjekdigime heniz hem ynanyp bilemok. Men mynasyp çykyş etmäge synanyşaryn. Maşgalam we dostlarym meni goldamaga gelerler. Men bu ýaryşa sabyrsyzlyk bilen garaşýaryn” diýip, ýaş türgen sözüni jemledi.
Şeýle hem, erkekleriň ýygyndy toparyna Ezizguly Ballykow (50 m we 100 m batterflaý), Damir Babuşkin (50 m erkin ýüzüş), Nikita Baryşnikow (50 m, 100 m arkan ýüzmek) we Muhammet Jumagylyjow girýärler.
Zenanlaryň arasynda Anastasiýa Morgenşternden başga, Darýa Semýonowa (50 m we 100 m brass) we Eneş Begmyradowa (100 m we 200 m ýekebara garyşyk ýüzüş) ýaryşa gatnaşarlar.
Ýygyndy topar fewral aýynda Russiýa Federasiýasynyň Wolgograd şäherinde geçirilen okuw-türgenleşik ýygnanyşygyna gatnaşdylar. Ol ýerde ýüzüjiler günde iki gezek türgenleşdiler. Türgenler Aşgabat 2017-niň öňüsyrasynda ýene daşary ýurtda türgenleşikler meýilleşdirýär.
Türkmenistanyň ýüzüjileriniň milli ýygyndy toparynyň tälimçisi Ýepifanow Sergeý Petrowiç topar agzalary barada garaýşyny şeýle beýan edýär: “Men Merdanyň we Walentiniň gatnaşjak ähli ýaryşlarynda medal münberine çykmagyna uly ynam bilen garaşýaryn. Mundan başga-da, ähli türgenleriň şahsy rekord goýmaklaryny isleýärin. Bu her bir tälimçiniň hem islegi bolsa gerek. Men topar bilen 6 ýyldan bäri işläp gelýärin we şonuň üçin türgenlerimiziň tamamyzy ödejekdigine ynanýaryn”.
Aşgabat 2017-niň gysga aralyga ýüzmek boýunça ýaryşlary 22-25-nji sentýabr aralygynda Olimpiýa suw toplumynda geçiriler.
Aşgabat 2017-niň meýletinçileriniň güýçli depginde geçýän tälimçilik okuwlary.
Sentýabr aýynyň 17-sinde geçiriljek Ýapyk binalarda we söweş sungaty boýunça V Aziýa oýunlarynyň açylyş dabarasyna 50 günden az wagt galdy we meýletinçileriň ýüzlerçesi öz topar ýolbaşçylarynyň  tälimçilik okuwyny tamamlap barýarlar.
“Ilkinji ýyldyzlar” maksatnamasynyň çäginde geçirilýän tälimçilik okuwlary Merkezi Aziýanyň iň uly köpugurly sport dabarasynyň öňüsyrasyndaky taýýarlyk hereketiniň bir tapgyrydyr. Topar ýolbaşçylary Aşgabat 2017-ä gatnaşjak 8000 meýletinçiniň içinden saýlandylar.
Aglabasy talyp bolan meýletinçilere tälimçilik okuwlarynda Oýunlar döwründe topara ýolbaşçylyk etmek üçin zerur bolan endikler we bilimler barada esasy maglumatlar berilýär.
Her bir topar ýolbaşçysy aragatnaşygy ýola goýmagyň, duşuşyklary geçirmegiň hem-de topar agzalaryna dogry maglumaty habar bermegiň netijeli usullaryny we tiz depginde geçjek Oýunlaryň gurşawynda özüni ynamly alyp barmagy öwrenýär.
Guşakly göreş, türkmen milli göreşi we sport göreşi boýunça ýaryşlaryň geçjek ýeri bolan Sportuň oýun görnüşleriniň toplumynda (MIA) geçirilen okuw tapgyrynda käbir talyplaryň Oýunlaryň başlanmagyna we öz öwrenen zatlaryny tejribede ulanmaga sabyrsyzlyk bilen garaşýandygy bildirdiler.
Oýunlaryň geçýän şäheriniň ýaşaýjysy 22 ýaşly Atajan Agageldiýew ähli berilýän maglumaty öwrenmek üçin öz ukyp-başarnygyny gaýgyrmaýandygy barada  aýtdy: “Men okuwymy tamamlanymdan soňra dolandyryjy bolmagy arzuw edýärin we häzirden işleri nähili dolandyrmalydygyny öwrenýärin. Men işde sabyrly bolmagy, başga adamlar bilen aragatnaşyk saklamagy we wagtymy netijeli meýilleşdirmegi öwrenýärin”.
Döwletmämmet Azady adyndaky Türkmen milli dünýä dilleri institutynda terjimeçilik hünäri boýunça bilim alýan Jennet Bekmämmedowa Oýunlarda meýletinçi bolmagyň durmuşda duş gelýän ýeketäk mümkinçilikdigini belledi. 19 ýaşly talyp şeýle diýdi: “Bu biziň ýurdumyzda geçirilýän ilkinji uly çäredir we meýletinçi bolmak üçin ilkinji mümkinçilikdir. Bu bolsa meniň meýletinçi bolmagymyň sebäbidir. Men öz üstümde köp işlärin we dürli meseleleri çözmäge ukyply bolaryn. Men dürli ýurtlardan gelen adamlar bilen gürrüň etmeli boljagyma örän şat. Bu meniň geljekki zähmet ýolumda gazanjak üstünliklerime uly täsir ýetirer”.
Aşgabat 2017-niň Ýörite lybaslary paýlanmak we akkreditasiýa merkeziniň işine badalga berildi.
Ýapyk binalarda we söweş sungaty boýunça V Aziýa oýunlary täze sepgide ýetdi, ýagny Ýörite lybaslary paýlamak we akkreditasiýa merkezi resmi ýagdaýda işläp başlady.
V Aziýa oýunlaryna taýýarlyk görmek baradaky ýerine ýetiriji komitetiň başlygy Daýanç Gulgeldiýew we Aşgabat 2017-niň baş ýerine ýetiriji müdiri Jeýms Bulleý Aşgabat şäherindäki Olimpiýa şäherjiginde ýerleşýän desga resmi çakylyk boýunça geldiler.
Ýörite lybaslary paýlamak we akkreditasiýa merkezi 35 000 adama Oýunlar döwri üçin akkreditasiýa şahadatnamasyny we ýörite lybasy paýlar.
Merkiziň işini synlan Daýanç Gulgeldiýew bu çärä gatnaşanlara iş hereketiniň akgynly geçýändigine hoşallygyny bildirdi: “Men ähliňize minnetdarlyk bildirýärin we Ýörite lybaslary paýlamak we akkreditasiýa merkeziniň açylyşy bilen gutlaýaryn. Ol örän wajyp sepgitleriň biri bolup, Oýunlaryň başlanmagynyň ýakynlaşyp gelýändigini aňladýar. Biziň Hormatly Prezidentimize akkreditasiýa şahadatnamasy geçen hepde gowşuryldy we indiden beýläk biz işgärleriň, meýletinçileriň we potratçylaryň ählisine akkreditasiýalaryny we ýörite lybaslaryny paýlamaga taýýar”.
Jeýms Bulleý bolsa merkeziň işiniň guramaçylygyny taryplady: “Men öz tejribämde Olimpiýa oýunlarynyň 6-synyň ýörite lybaslary paýlamak we akkreditasiýa merkezlerinden ýörite lybaslarymy alyp gördüm. Men bu merkez beýlekileriň ählisinden iň gowysy diýip, ynamly aýdyp bilerin. Bu bolsa öz gezeginde siziň tagallalaryňyzyň netijesidir”.
D. Gulgeldiýew merkeze gelende, Aşgabat 2017-niň meýletinçileriniň, ýagny Ilkinji ýyldyzlarynyň 8 000-siniň käbirlerine äkkreditasiýa şahadatnamalary we ýörite lybaslary eýýäm berildi. Olar höwes bilen akkreditasiýanyň hasaba alyş nokadynda we işjeňleşdiriş otagynda beýleki deň-duşlaryna gerek bolan esbaplary almaga ýardam berdiler.
Merkeziň çykalgasyna ýetmezden öň, Oýunlaryň işgärleri iş hereketiniň dowamynda ýaşyl, sary ýa-da gyzyl çyzyklary yzarlap, birnäçe duralgalarda durup geçerler. Bu hereketiň özi bolsa ähliniň sabyrsyzlyk bilen garaşýan Aşgabat 2017-niň ýakynlaşyp gelýändigini subut edýär. Hereketiň ugrundaky duralgalar şu aşakdaky nokatlary öz içine alýar: “Surata düşmek”, “Akkreditasiýa şahadatnamasyny çap etmek”, “Ýörite lybasy almak”, “Ýörite lybasy deňäp görmek” we “Sorag-jogap nokady”.
Ilkinji ýyldyzlaryň biri – Ýörite lybaslary paýlamak we akkreditasiýa merkeziniň topar ýolbaşçysy Meýlis Saparow özüne gysga ýeňli polo köýnegiň 3-sinden, jalbaryň iki jübütinden, kurtkadan, başgapdan we bile dakylýan torbajykdan ybarat bolan ýörite lybas gowşurylanda, ol begenjinden ýaňa ýylgyrdy. Meýlis iş wezipesini ýerine ýetirmek üçin ýörite lybasyny geýjek meýletinçileriň ilkinjileriň hataryna girýändigine buýsanýar. Ol şeýle diýdi: “Men ýörite lybasymy gowy gördüm. Bu gün meniň üçin “Aşgabat 2017” atly tejribämde iň wajyp günleriň biri. Biz üçin bu gün Oýunlaryň başlanýan günüdir”.
Aşgabat 2017-niň ýörite lybaslarynyň dabaraly ýagdaýda tanyşdyrylyşy geçirildi.
V Aziýa oýunlaryna taýýarlyk görmek baradaky ýerine ýetiriji komitetiň binasynda ýörite lybaslaryň köpçülige mälim edilmegi dabaraly ýagdaýda geçirildi. Bu Aşgabat 2017 oýunlaryň has-da ýakynlaşýandygynyň alamatydyr.
Alty sany dürli reňkde gelýän ýörite lybaslar Aşgabat 2017-niň ýerine ýetiriji komitetiň işgärleriniň gatnaşmagynda görkezildi. Olaryň ýörite görkezme münberlerindäki çykyşlary tomaşaçylaryň şowhunly elçarpyşmalaryna mynasyp boldy.
Ýörite lybaslaryň esasy reňkleri Aşgabat 2017-niň tumarynda ulanylýan reňkler bolup: sary reňk Garagum çölüni , ýaşyl reňk türkmen tuguny, gök reňk Hazar deňzini alamatlandyrýar. Injiriň benewşe reňki we pöwrize daşyny alamatlandyrýan açyk ýaşyl reňk, şeýle-de keteniniň gyzyl reňki peýdalanylandyr. Ýörite lybaslaryň reňkleri işgärler, meýletinçiler we tehniki wekiller üçin aýratyn saýlanandyr.
V Aziýa oýunlaryna taýýarlyk görmek baradaky ýerine ýetiriji komitetiň başlygy D.Gulgeldiýew ýörite lybaslaryň tanyşdyrylyş dabarasynda, şeýle diýdi: “Oýunlar döwri üçin taýýarlanan ýörite lybaslaryň yglan edilmegi bilen biz Aşgabat 2017 oýunlaryna ýene-de bir ädim ýakynlaşdyk. Biz ýörite lybaslaryň Oýunlaryň şowhunyny görkezmegi üçin olary jikme-jik işläp düzdük. Haçan-da, wekiller we meýletinçiler bu ýörite lybaslary geýende, olar ýurdumyzda bolup geçýän şeýle ajaýyp wakalaryň bir bölegi bolýandygyna göz ýetirerler diýip umyt edýärin. Şeýle göze gelüwli ýörite lybaslary taýýarlamaga gatnaşan ähli işgärleri gutlaýaryn”.
Ýörite lybaslary işläp düzen topara ýolbaşçylyk eden Aşgabat 2017-niň täjirçilik bölüminiň müdiri Donna Teýlor şeýle täsin galdyryjy ýörite lybaslary taýýarlamak iş hereketi barada jikme-jik gürrüň berdi: “Ýörite lybaslary taýýarlamak üçin biz Aşgabat 2017-niň tumaryndaky nagyşlary ulandyk. Dizaýny işläp düzmekde türkmen halkynyň dürli welaýatlaryny ýa-da tire-taýpalaryny alamatlandyrýan nagyşly milli egin-eşiklerini nusga edindik. Nagyşlaraýdyň we düşnüklidir, şonuň bilen birlikde, olar türkmen milli nagyşlaryna mahsus bolan özboluşlylygy saklaýar”.
Ýörite lybaslaryň resmi we gündelik üçin niýetlenen iki görnüşi işläp düzüldi: Olaryň ählisinde Oýunlaryň “Aşgabat 2017” ýazgysy buýsanç bilen görkezilendir.
Adaty ýörite lybas erkekler we zenanlar üçin aýratyn gysga ýeňli, ýakaly we ilikli polo köýnekden, köp jübüli süýngüç guşakly we aňsatlyk bilen dyza çenli gysgaldylýan oňaýly jalbardan, öňi ýapylýan we howa geçirýän matadan bolan kurtkadan, başgapdan we gerekli zatlary saklamak üçin bile dakylýan torbajykdan ybaratdyr.
Ýörite lybaslaryň resmi görnüşi ýüň gatançly 2 ilikli, içligi nagyşly we jübüsi keşdeli penjekden, erkekler üçin syrmaly we ilikli adaty jalbardan we zenanlar üçin uzyn biçüwli, yz tarapynda syrmaly we bilinde keşdeli ýubkadan ybaratdyr.
Mundan başga-da, ýörite lybasyň resmi görnüşiniň toplumyna erkekler üçin nagyşly boýunbagy we zenanlar üçin nagyşly şarf girýändir.
8 000 sany meýletinçiniň her birine ýörite lybasyň gündelik görnüşi berler. Olaryň ýörite lybaslarynda esasy reňk Garagum çölüni alamatlandyrýan sary reňk bolup, injiri alamatlandyrýan benewşe reňkli hem-de ketenini alamatlandyrýan gyzyl reňkli nagyşlar köpçülikden saýlanmagyna ýardam berer.
Aşgabat 2017-niň akkreditasiýa we işgärler bölümininiň başlygy Şeron Makmaýkl bu dabaranyň ýurduň gülläp ösýän dokma senagatynyň üstünligini aňladýandygyny nygtap, şeýle belläp geçdi: “Aşgabat 2017 Türkmenistanda sportuň ösmeginde uly yz galdyrjakdygyna hiç hili şübhe ýok. Şol bir wagtyň özünde, müňlerçe adamlar üçin şeýle ajaýyp ýörite lybaslar hem ýurduň içinde öndürilýändigi buýsandyrýar. Gökdepede, Türkmenbaşyda, Gypjakda we Ruhabatda ýerleşýän dokma toplumlary ynanylan wezipäni ýokary derejede ýerine ýetirmegi başardylar. Bu Türkmenistanyň Dokma senagatynyň gazanan üstünlikleriniň aýdyň subutnamasy boldy”.
Aşgabat diýmek – näme diýmek.
Hormatly Prezidentimiziň parasatly ýolbaşçylygynda «Türkmenistan – parahatçylygyň we ynanyşmagyň Watany ýyly» diýlip atlandyrylan şu ýylymyzda 140 ýyllyk ýubileý toýy bellenilýän ak mermerli paýtagtymyzyň Aşgabat adynyň gelip çykyşy hakynda söhbet etmeklik diýseň ýakymlydyr. Çünki, ýurdumyzyň merkezi şäheriniň adynyň aňladýan manysy barada taryhçy alymlar biri-biriniňkä gabat gelmeýän dürli-dürli pikirleri öňe sürýärler. Ýöne, häzirki zaman ylmy jemgyýetçiligi Aşgabat şäheriniň adynyň döreýşi we onuň näme many aňladýandygy babatda Öwez Gündogdyýewiň pikirini ylmy nazaryýet taýdan dogry diýip ykrar etdi.
Taryhy maglumatlara görä, gözel paýtagtymyz Aşgabat ilki döredilende  –  1881-nji ýylda ady bilen adybir obada döredilipdir. Bu oba aýdylyşyna görä, örän gadymy oba bolmaly. Çünki, Öwez Gündogdyýewiň «Aşgabat – Keramatly Ärsagyň şäheri» atly ylmy kitabynda: «Turkmenowedeniýe» žurnalynyň 1930-njy ýyldaky 11-nji sanynda Aşgabat şäheriniň merkezine telefon simini geçirmek üçin çukur gazylanda, gadymy suw geçirijisiniň üstüniň açylandygy barada habar berilýär. Şeýle-de, bu makalada, 1881-nji ýylda şäheriň düýbüniň tutulandygy hakda gürrüň berlip: «Arheologlar, takmynan, iki müň ýyl mundan ozal Aşgabadyň häzirki ýerleşen ýerinde henize çenli näbelli bolup gelen şäheriň bolandygyny subut edýärler» diýlip bellenilýär. Alym Öwez Gündogdyýew «Aşgabat – Keramatly Ärsagyň şäheri» atly kitabynda hut şu nukdaýnazara we başga-da birnäçe taryhy ylmy çeşmelere esaslanyp, gözel paýtagtymyzyň Aşgabat adynyň gelip çykyşynyň türkmenleriň Parfiýa döwletiniň esaslandyryjysy Ärsagyň ady bilen aýrylmaz baglanyşyklydygyny ylmy esasda delillendirip, anyk-aýdyň subut edýär we  «Aşgabat – Ärsagabat», «Aşgabat – Keramatly Ärsagyň şäheri» diýen pikiri öňe sürýär.
Ýöne, muňa garamazdan, taryhy ylmy çeşmelerde «Aşgabat» sözüniň döreýşi barada tanymal alymlar tarapyndan birnäçe pikirleriň öňe sürülendigi hem mälimdir. XX asyryň birinji onýyllyklarynda belli dilçi alym A. Poseluýewskiý bu şäheriň adynyň parfiýa patyşalarynyň haýsy hem bolsa biriniň ady bilen baglanyşyklydygy baradaky çaklamany öňe sürdi.
Taryhçy S.G. Agajanow: «Aşgabat – Ärsaglar şäheri».
Jugrafiýaçy E.M. Mürzäýew: «Astarta atly hasyllylygyň we söýginiň zenan hudaýynyň şäheri».
Dilçi alym S. Atanyýazow: «Aşgabat –Yşkabat («eşh» – söýgi we «abat» – mekan, şäher».
Kinorežissýor A. Atajanow: «Aşgabat – Asabat («as» – asman, «abat» – mekan, şäher)».
Atlantolog W. Şerbakow: «Aşgabat – Asgard (aslaryň şäheri)».
Taryhçy Öwez Gündogdyýew: «Aşgabat – Ärsagabat», «Aşgabat – Keramatly Ärsagyň şäheri».
Döwrümiziň belli taryhçy alymy Öwez Gündogdyýewiň «Aşgabat – Keramatly Ärsagyň şäheri» atly ylmy kitabynda belleýşine görä, paýtagtymyz Aşgabadyň ady bilen baglanyşykly esasy düşündirişler şulardan ybaratdyr. Bu esasy düşündirişler barada alym şeýle belleýär: «Olaryň arasynda iň ýörgünlisi Aşgabadyň «yşk şäheri», «aşyklaryň şäheri» diýmegi aňladýandygy baradaky düşünjedir. Ýöne bu örän ýakymly eşidilýänem bolsa, bu ýerde hemme zat şeýle bir aýdyňam däl. «Eşh» pars-arap sözi bolmak bilen türkmen dilinde «yşk» (söýgi) we «aşyk» diýlip okalýar. Ýöne bu şähere Eşhabat, Aşkabat, ýa-da Aşykabat diýilmeýär ahyryn!
Ýokarda getirilen ikinji (bu düşündirişiňem tarapdarlary az däl), dördünji we bäşinji çaklamalar babatda aýdylanda bolsa, olaryň bary Aşgabat sözüne esas edip, «as» köküni alýandyklaryny we «Aşgabat» sözüniň «Aşg» we «abat» diýen iki bölege bölünýändigini hasaba almaýandyklary üçinem kabul ederlikli däldirler. Sebäbi «aşg» diýmek «as» diýmek däldir. Diýmek, diňe birinji düşündiriş galaýýar. Ony saýlap almaga esas barmyka? Hawa, şeýle etmäge taryhy maglumatlaram esas berýärler. Türkmen-Parfiýa şadöwletine baştutanlyk eden Ärsaglar neberesi hakda biz eýýäm gürrüň edipdik. Onuňam üstesine b.e. öňki VI – V asyrlarda Aşgabadyň häzirki ýerleşýän ýerinde dörän oba hut parfiýalylar zamanasynda ýeterlik derejede bolan berkitmä öwrülipdi. Dilçi alymlar hem şu pikiri goldaýarlar. Biz dilçi alym A. Poseluýewskiniň «Aşgabat» sözüniň Ärsaglar neberesinden bolan haýsydyr bir patyşanyň ady bilen baglanyşykly bolmagynyň mümkindigi barada aýdan pikiri bilen tanyş bolupdyk.
Sasanylar taýpasyny süpürip taşlaryn.
tagtlaryny.
Beýiklik Aşkany patyşalaryna ýaraşýar.
Hany Isgender, Aşkanylar taýpasy?
diýen sorag bilen okyjylaryna ýüzlenipdir.
Parfiýa zamanasynda Köne Nusaýy Mihrdatkert (ýagny Mitridatyň galasy) diýip atlandyrypdyrlar. Mihrdat parfiýanyň patyşasy bolup, onuň adyny barlagçylar «Mihra (Mitra, ýagny, zaraostralaryň hudaýy Mihra) beren» diýip terjime edýärler (türkmenleriň Allaberen, Taňryberdi diýişleri ýaly) hem-de biziň günlerimize çenli gelip ýeten hut Mihra hudaýyň adynyň pars sözleriniň biri bolan «mähir» sözüniň manydaş sözüne öwrülendigini aýdýarlar. Türkmen dilinde «Ene mähri» ýaly söz düzümi we «mähriban» sözi duş gelýär. Eger ol ýerde täze ýurt tutunanlaryň Aşgabada Mihrdat kertden göçüp gelendigini çak etsek, onda olaryň täze dörän şähere hem öňki ýaşan şäherleriniňki ýaly, ýagny «Mihra şäheri» diýip at beren bolmaklary örän mümkindir. Ondan soňky döwürlerde halkyň öz islegine görä, «mihra» (mähir) sözüni «yşk» (söýgi) sözi bilen çalşan bolmagy hem mümkin. Bu şeýle bolaýanda-da, Mihrdat I özüni Ärsag VI (Aşg VI) diýip atlandyrandygyny ýatlasak, şäheriň ady bizi gadymy döwür – parfiýa zamanasy, ilkinji Ärsaglaryň atlary bilen baglanyşdyrýar».
Diýmek, Öwez Gündogdyýew «Aşgabat – Keramatly Ärsagyň şäheri» atly kitabynda gözel paýtagtymyzyň Aşgabat adynyň gelip çykyşynyň, hakykatdanam türkmenleriň iň gadymy döwleti bolan Parfiýa döwletiniň esaslandyryjysy Ärsagyň ady bilen aýrylmaz baglanyşyklydygyny ylmy esasda delillendirip, anyk-aýdyň subut edýär.
Ýaşlar guramasynyň bäsleşigine.
Öwez Gündogdyýewiň «Aşgabat – Keramatly Ärsagyň şäheri» atly kitaby.
Türkmenistanyň taryhy boýunça hrestomatiýa. "Ylym" neşirýaty. 1992.
Aşgabat futzal baýramçylygyny kabul eder!
Eger «Mundan iki ýyl gowrak ozal Aşgabatda geçirilen Ýapyk binalarda we söweş sungaty boýunça V Aziýa oýunlarynyň iň gyzykly geçen üç ýaryşyny saýlaň!» diýsek, köpiňiziň sanawyňyzdan futzal ýaryşy ýer alsa gerek. Munuň sebäbi düşnükli. Futbola «Millionlaryň söýgüli oýny» diýýäris. Futzal hem futbol bilen çalymdaş. Şonuň üçin futzal ýaryşlarynyň hemişe dartgynly we gyzykly boljakdygy öz-özünden düşnükli. Biziň erkekler milli ýygyndymyzyň ýaponiýaly hünärmen Keoheý Nakamuranyň ýolbaşçylygynda toparçada yzly-yzyna gazanan ýeňişleri, soňra Owganystanyň ýygyndysy bilen bolan duşuşyga çenli baran üstünlikli ýol, şowuna düşmedik jerime ugrularynyň netijesinde elden giderilen ýeňiş, milli ýygyndymyzyň geçiren her bir pökgüsiniň, diňe bir köpugurly sport toplumynda däl, duşuşyga «mawy ekran» arkaly tomaşa edip oturan millionlarça ýürekde döreden şowhuny, çäksiz begenç, armanly ahmyr... ählijisi, şu günki ýaly ýadymyzda. Elbetde, Aşgabat Aziadasynda Türkmenistanyň futzal ýygyndysy baýrakly orunlara mynasyp bolup bilmedi. Ýöne garadan gaýtmaz, arzyly sepgit üçin bar güýjüni orta goýup bilýän futzalçylarymyz ýüreklerimiziň ýeňijisine öwrüldi.
Üstesine-de, Aşgabat şol ýaryşyň netijesinde başga bir uly ýeňşi gazandy. Bu ýeňiş. Halkara sport guramalarynyň, şol sanda Aziýanyň Futbol konfederasiýasynyň belent ynamydyr. Aşgabat Aziadasynyň geçirilýän günlerinde bize bu konfederasiýasynyň wekilleriniň ençemesi bilen gürrüňdeş bolmak nesip edipdi. Olaryň ählisi hem, edil dilleşen ýaly, ýaryşyň guramaçylyk derejesine diýseň ýokary baha beripdiler. Aşgabatda geçirilen Aziýa oýunlarynyň çägindäki futzal ýaryşy diňe millionlarça janköýeriň däl, AFK-nyň wekilleriniň hem ýüreginden hemişelik orun tapdy. Şonuň üçin hem olar bu şatlygy, bu tolgunmany dowam etdirmek üçin basymdan-basym ýene-de Aşgabada gelmäge isleg bildirdiler.
Nagoýa, Indoneziýanyň Jakarta şäherleri hem isleg bildirdi. AFK şeýle abraýly we mümkinçiligi juda uly şäherleriň arasynda türkmen döwletiniň paýtagtyny ― Aşgabady saýlady. Şeýlelikde, Aşgabat 2020-nji ýylyň 24-nji fewraly ― 10-njy marty aralygynda futzal boýunça Aziýa çempionatyny kabul etmäge hukuk gazandy.
Mermer paýtagtymyza bu hukuk AFK tarapyndan şu ýylyň baharynda berlipdi. Hormatly Prezidentimiz bolsa 6-njy oktýabrda gol çeken Karary bilen, Sport we ýaşlar syýasaty ministrligine Türkmenistanyň Futbol federasiýasy hem-de Aziýanyň Futbol Konfederasiýasy bilen bilelikde 2020-nji ýylyň 24-nji fewraly — 10-njy marty aralygynda Aşgabat şäherindäki Olimpiýa şäherçesiniň Başa-baş söweş sungaty sport toplumynda we Sportuň oýun görnüşleriniň toplumynda Futzal boýunça Aziýa çempionatyny geçirmäge ygtyýar berdi hem-de bu çempionaty geçirmek boýunça guramaçylyk toparyny döredip, onuň düzümi tassyklady. Mahlasy, bu Karar bilen hormatly Prezidentimiz Aşgabatda geçiriljek Aziýa çempionaty ― 2020-niň işine ak pata berdi.
dünýäsine has ýakyn sanyp, basym-basym tanyşmaga ymtyldylar. Iri sport ýaryşlaryny geçirmek üçin halkara guramalardan yzly-yzyna teklipler geldi ýa-da olar Türkmenistanyň tekliplerini uly höwes bilen garşyladylar. Şeýlelikde, öňümizdäki duran iki ýyla halkara ýaryşlaryň üçüsi sygdy. Indiki ýyl futzal boýunça Aziýa çempionatyndan başga, sambo boýunça dünýä çempionatyny hem kabul etjek paýtagtymyz, 2021-nji ýylda öz goýnuna dünýäniň iň ussat welotrekçilerini ýygnar.
Futzal boýunça Aziýa çempionaty baradaky gürrüňimize dolanyp gelsek, Aşgabat tertip boýunça 16-njy çempionaty kabul eder. Myhmanlaryň gelşi, dürli ýygnaklaryň, dabaralaryň geçirilişi, ýaryşdan soňky guramaçylyk işleri bilen bilelikde, ähli dabaralary 24-nji fewraldan 10-njy marta çenli aralygy öz içine aljak çempionatyň ýaryşlary 27-nji fewral ― 8-nji mart aralygynda geçiriler. Aziýa çempionatyň ähmiýetli taraplarynyň biri hem onda iň gowy netijeleri görkezen bäş milli ýygynda dünýä çempionatyna gatnaşmaga mümkinçiligiň berilýänligidir.
Aziýa çempionatyna 16 milli ýygyndy gatnaşar. Türkmenistanyň futzal ýygyndysy ýer eýesi hökmünde Aşgabatdaky ýaryşda ornuny eýýäm berkitdi. Toparçalar üçin bije çekilişige biziň milli ýygyndymyz «A» torbadan, ýagny iň güýçlüleriň wekilçilik edýän torbasyndan gatnaşar.
16 milli ýygyndy dört toparça bölünip ýaryşar. Her toparça hem dört milli ýygyndy wekilçilik eder. Her toparçada öňdäki iki orny eýelän ýygyndylar ýaryşy dowam etdirmäge hukuk gazanar. Toparçalaýyn ýaryşlar tamamlanansoň, ýaryy dowam edýän 8 ýygyndynyň arasynda çärýek final duşuşyklary geçiriler. Bu duşuşyklaryň ýeňijileri ýaryşyň ýarym finalyna çyksa, ýeňlen toparlar 5 ― 8-nji orunlaryň birini eýelemek üçin göreşerler. Ýokarda-da aýdyşymyz ýaly, ýaryşda bäşinji orny eýelän ýygyndy hem nobatdaky dünýä çempionatyna gatnaşyp biler. Şonuň üçin hem Aziýa çempionatynda gazanylan her bir ýeňşiň, toplanan her bir utugyň, hatda geçirilen her bir pökginiň ýa-da geçirdilmedik her bir pökginiň uly ähmiýeti bardyr.
Çärýek finaldan soň, ýarym final, ondan soň final duşuşygy bilen nobatdaky Aziýa çempionaty tamamlanar.
Ilkinjisi 1999-njy ýylda Malaýziýanyň paýtagty Kuala Lumpurda geçirilen Aziýa çempionatyny goňşularymyzdan Özbegistan üç, Eýran bir gezek myhman alypdy. Yzda galan 15 çempionatyň diňe üçüsi Ýaponiýanyň, galan 12-si Eýranyň çempionlygy bilen tamamlandy. 15 çempionatyň ählisinde medala mynasyp bolan goňşularymyzda 12 çempionlykdan başga-da, bir kümüş, iki bürünç medal bar.
Türkmenistanyň futzal ýygyndysy yzda galan 15 yklym çempionatynyň 6-syna gatnaşdy. Has takygy, milli ýygyndymyz 2005 ― 2012-nji ýyllar aralygynda geçirilen çempionatlaryň ählisine gatnaşyp, 21 duşuşygyň 6-synda ýeňiş gazandy.
Türkmenistanyň Futbol federasiýasy şu gezekki çempionata uly ähmiýet berýär. Munuň üçin federasiýa 21-nji martda horwatiýaly hünärmen Robert Grdowiç bilen şertnama baglaşdy. Ol biziň milli ýygyndymyzy Aziýa çempionaty ― 2020-ä taýýarlaýar.
Türkmenistanyň Futbol federasiýasy tarapyndan tälimçi saýlamaga uly üns berlendigini hem aýtmak gerek. Futzal oýnan ýyllarynda 2000-nji ýyldaky dünýä, 1999, 2001-nji ýyllaryndaky Ýewropa çempionatyna gatnaşan hünärmen tälimçi hökmünde Horwatiýanyň «Zapad» we «Nasional» toparlarynda uly üstünlikleri gazandy. Türkmenistanyň milli ýygyndysyna gelmezden öňürti bolsa ol Horwatiýanyň ýygyndysynyň tälimçi-maslahatçysy bolup işleýärdi. Horwat futzalynyň bütin dünýä boýunça hem üstünlikleriniň kändigini nazarda tutsak, milli ýygyndymyzyň Robert Grdowiçiň ýolbaşçylygynda Aziýa çempionatynda iň gowy netijeleri görkezip biljekdigini aýdyp bileris.
Saud Arabystanynyň, Norwegiýanyň we Grenlandiýanyň milli ýygyndylarynyň gatnaşandygyny ýatladýarys. Türkmen futzalçylary finalda diňe Belgiýanyň ýygyndysyndan asgyn gelip, beýleki garşydaşlarynyň ählisini uly hasap bilen ýeňdiler.
Makalamyzyň ahyrynda ýene bir zady, Aşgabatda geçiriljek futzal boýunça Aziýa çempionatynyň saýlama tapgyrynyň duşuşyklarynyň şu aýyň 16 ― 27-si aralygynda geçiriljekdigini ýatladýarys. Dört zolakda geçirilýän saýlama ýaryşlara 31 milli ýygyndy gatnaşýar. Şolaryň diňe 16-synyň Aşgabatdaky çempionata gatnaşyp biljekdigini ýatladýarys.
Ýer eýesi hökmünde görkezilen hem bolsa, ýaryşyň düzgünnamasyna laýyklykda, Türkmenistanyň futzal ýygyndysy saýlama ýaryşa gatnaşar. Merkezi zolagyň «B» toparçasynda ýaryşjak ildeşlerimiziň garşydaşlary Aziýanyň, belki-de dünýäniň iň güýçli ýygyndylarynyň biri bolan Eýranyň hem-de Gyrgyz Respublikasynyň ýygyndylarydyr. Eýranda geçiriljek saýlama tapgyrda milli ýygyndymyz 23-nji oktýabrda ýer eýeleriniň, ertirligi Gyrgyz Respublikasynyň wekilleri bilen duşuşarlar.
Biziň toparçamyzyň bir aýratynlygy bar. Düzgünnama görä, saýlama tapgyryň her toparçasynda öňdäki iki orny eýelän ýygyndy jemleýji ýaryşa (Aşgabat ― 2020-ä) gatnaşyp biler. Üç ýygyndydan ybarat toparçamyzda hiç ýygyndynyň hem ýitirýän zady ýok. Çünki toparçada näçenji orny eýeländigine garamazdan, türkmen futzalçylary ýer eýesi hökmünde Aşgabatdaky ýaryşlarda öz ornuny eýýäm berkitdiler. Türkmenistanyň ýygyndysynyň bu artykmaçlygy Eýranyň we Gyrgyz Respublikasynyň ýygyndylaryna hem Aşgabatda ýaryşmak hukugyny berýär.
Ýöne bu artykmaçlyk biziň ýygyndymyzy arkaýynlaşdyraz. Dünýaniň iň güýçli ýygyndylarynyň birine garşy oýnamak we Gyrgyz Respublikasy bilen nobatdaky gezek güýç synanyşmak türkmen futzalçylary üçin örän wajyp synaga öwrüler. Olar bu duşuşyklar arkaly öz güýjüni nobatdaky gezek terezä salarlar.
görnüşleriniň biri. Şonuň üçin hem Aşgabatdaky Aziýa çempionatyna tutuş yklym, gerek bolsa dünýä derejesinde gyzyklanmanyň uly boljakdygy öz-özünden düşnükli. Maglumat bersek, Hytaýyň CCTV, PPTV, Ýaponiýanyň NHK, Tailandyň BBTV7, Wýetnamyň VTV teleýaýlymlary Aşgabatda geçiriljek Aziýa çempionatyny öz tomaşaçylaryna gyzgyny bilen ýetirmäge eýýämden sabyrsyzlyk bilen garaşýarlar. Entek bu sanawyň has uzajakdygyna tüýs ýürekden ynanyp bileris. Çünki Ýer ýüzündäki millionlarça sport muşdaklary hem gyzykly futzal ýaryşlaryna, hem-de ajaýyp Aşgabadyň sport mümkinçiliklerine hemişe teşne. Sözlerimizi bolsa ýene bir ULY HAKYKATA beýik ynam bilen jemläliň: hemişe bolşy ýaly, bu çempionaty hem ýokary derejede geçirjek Aşgabat ýene bir ýola bütin sport jemgyýetçiliginiň gyzgyn elçarpyşmasyny gazanyp, has iri ýaryşlaryň merkezine öwrüler.
Agageldi ITALMAZOW.
«Türkmenistan».
Aşgabat kitaphanasy — ilkinji türkmen okalgasy.
Merjen şäherimiz Aşgabatda ýerleşýän Türkmenistanyň Döwlet medeniýet merkeziniň Döwlet kitaphanasy taryhy nukdaýnazardan ýurdumyzyň çäginde açylan ilkinji kitaphanadyr. Hut şonuň üçinem bu kitaphana «Ilkinji türkmen okalgasy» diýsek, hakykatdan daş düşmeris.
Paýtagtymyz Aşgabadyň ajaýyp binagärlik keşbine özboluşly bir görk goşup oturan Türkmenistanyň Döwlet medeniýet merkeziniň Döwlet kitaphanasynyň döredilen senesi barada resmi web saýtlarda we taryhy çeşmelerde dürli-dürli maglumatlar berilýär. Türkmenistanyň Döwlet medeniýet merkeziniň Döwlet kitaphanasynyň öz resmi web saýtynda bu kitaphananyň 1895-nji ýylyň 1-nji awgustynda açylyp, okyjylara hyzmat edip başlandygy barada beýan edilýär. Türkmenistanyň Medeniýet ministrliginiň resmi web saýtynda bolsa, Türkmenistanyň Döwlet medeniýet merkeziniň Döwlet kitaphanasynyň 1892-nji ýylda esaslandyrylyp, ilkinji okyjylaryny 1895-nji ýylyň maý aýynda kabul edip başlandygy bellenilýär. Türkmengazet.com web saýtynda bolsa bu kitaphananyň Zakaspiý sebit jemgyýetçilik kitaphanasy hökmünde 1885-nji ýylyň 1-nji  awgustda esaslandyrylandygy barada beýan edilýär. Türkmen döwlet neşirýat gullugy tarapyndan 2011-nji ýylda neşir edilen «Türkmenistanyň taryhy» diýen kitapda hem Aşgabadyň ilkinji kitaphanasynyň 1895-nji ýylda döredilendigi barada bellenilýär. Almaz Ýazberdiýewiň 2018-nji ýylda çykan «Türkmenistanyň kitaphanaçylyk işiniň taryhy» atly kitabynda bu kitaphananyň dörän anyk senesi görkezilmese-de, Aşgabadyň welaýat Jemagat kitaphanasynyň 1802–1917-nji ýyllar aralygynda nusgawy şahyrlarymyzyň eserleriniň dürli ýurtlardan öz asyl nusgalarynda, ýagny arap elipbiýinde iberilen 1500-e golaý neşirlerini öz gaznasyna almandygy barada beýan edilýär. Diýmek, bu kitapda Aşgabat kitaphanasynyň 1802-nji ýylda hem hereket edendigi aýan edilýär. Hut şu nukdaýnazardan-da, bu kitaphana biziň pikirimizçe 1802-nji ýylda esaslandyrylyp, öz ilkinji okyjylaryny Türkmengazet.com web saýtynda görkezilişi ýaly 1885-nji ýylyň 1-nji  awgustda kabul edip başlan bolmaly. Ýöne, Aşgabatda ýerleşýän Türkmenistanyň Döwlet medeniýet merkeziniň Döwlet kitaphanasy ýokarda görkezilen seneleriň haýsysynda dörändigine garamazdan, ýurdumyzyň çäginde açylan ilkinji türkmen okalgasydyr. Çünki, ýurdumyzda hereket edýän  Mary welaýat kitaphanasy 1912-nji ýylda, Lebap welaýat kitaphanasy 1919-njy ýylda, Daşoguz welaýat kitaphanasy 1925-nji ýylda, Balkan welaýat kitaphanasy 1967-nji ýylda, Ahal welaýat kitaphanasy bolsa 2010-njy ýylda döredilip, Türkmenistanyň Döwlet medeniýet merkeziniň Döwlet kitaphanasyndan soň işläp başlapdyr. Munuň özi bolsa, paýtagtymyzyň Döwlet kitaphanasynyň ýurdumyzda dörän ilkinji kitaphanadygyny ýene-de bir gezek aýan edýär.
Türkmenistanyň Döwlet medeniýet merkeziniň Döwlet kitaphanasy 1924 - 1992-nji ýyllar aralygynda «Karl Marks adyndaky Türkmen döwlet respublikan kitaphanasy» diýlip atlandyrylýar. 1976-njy ýylda täze bina göçen bu kitaphana 1992-nji ýylyň 24-nji dekabrynda Millilik derejesi berlip, ol «Nurmuhammet Andalyp adyndaky milli kitaphana» diýlip atlandyryldy.
Türkmenistanyň Döwlet medeniýet merkeziniň Döwlet kitaphanasynyň häzirki zaman döwrebap binasy 2007-nji ýylyň 16-njy fewralynda açylyp ulanylmaga berildi. Döwlet kitaphanasynyň ak mermerli täze ajaýyp binasynda birbada 1100-e çenli okyjyny kabul etmeklik, 6 milliondan gowrak neşir önümlerini aýawly saklamaklyk, kitaphana işini döwrebap derejede guramaklyk we alyp barmaklyk üçin giň mümkinçilkler we şertler döredilendir.
Pagtymyz Aşgabatda 1935-nji ýylda Türkmenistanyň Bazar Amanow adyndaky döwlet çagalar kitaphanasy esaslandyrylýar. Bu kitaphana 2007-nji ýylyň 16-njy fewralynda Türkmenistanyň Döwlet medeniýet merkeziniň Döwlet kitaphanasynyň häzirki zaman döwrebap binasy açylyp, ulanylmaga berileninden soňra, onuň 1976-njy ýylda gurlan öňki binasyna göçürildi. 1983-nji ýyldan bäri  kitaphana Türkmenistanyň halk artisti, görnükli dramaturg we jemgyýetçilik işgäri Bazar Amanowyň adyny göterýär.
Merjen şäherimiz Aşgabatda Türkmenistanyň Ylymlar akademiýasynyň Merkezi ylmy kitaphanasy SSSR-iň YA-nyň Türkmenistan bölümçesi hökmünde 1940-njy ýylyň 26-njy oktýabrynda açyldy. Bu kitaphana 1951-nji ýylyň 29-njy iýunynda «TSSR-iň YA-nyň Merkezi ylmy kitaphanasy», 1992-nji ýylyň 28-nji oktýabryndan «Türkmenistanyň Ylymlar akademiýasynyň Merkezi ylmy kitaphanasy», 1998-nji ýylyň 29-njy iýunyndan «Türkmenistanyň Prezidentiniň ýanyndaky Ylym we teknika baradaky Ýokary geňeşiň Merkezi ylmy kitaphanasy», 2009-njy ýylyň 12-nji iýunyndan «Türkmenistanyň Ylymlar akademiýasynyň Merkezi ylmy kitaphanasy» diýlip atlandyryldy.
Türkmenistanyň taryhy boýunça hrestomatiýa. "Ylym" neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
Ýazberdiýew A. Türkmenistanyň kitaphanaçylyk işiniň taryhy. Ýokary okuw mekdepleri üçin okuw kitaby. – A.: Türkmen döwlet neşirýat gullugy, 2018.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Aşgabat siti ― şäher içindäki şäher.
Siz Türkmenistanyň Prezidentiniň Aşgabat şäheriniň demirgazygynda guruljak täze şäheriň taslamasy bilen tanşandygy baradaky habarymyzy eýýäm şu gün irden okan bolsaňyz gerek. Bu ýerde amala aşyryljak geljekki gurluşyklaryň çyzgylary, binagärlik toplumlarynyň bölekleýin görnüşleri hem-de ýol-ulag düzümleriniň desgalary, hakykatdan-da, aklyňy haýran edýär. Olar «şäher içinde şäher» ýörelgesi boýunça taslanylan täze ýaşaýyş toplumynyň nähili keşpde boljakdygy barada aýdyň düşünje almaga mümkinçilik berýär.
täze ägirt uly toplum 200-den gowrak binany öz içine alar;
bu toplumy gurmaga bölünip berlen umumy meýdan 744 gektara barabardyr;
bu ýerde 12 gatdan 35 gata çenli diňe ýaşaýyş jaýlarynyň 180 sanysyny gurmak maksat edinilýär;
toplumdaky öýleriň umumy 17 müň 836 bolar;
tutuş etrap 107 müňden gowrak ilata niýetlenendir;
ähli binalaryň we desgalaryň binagärlik taslamalary Aşgabat şäher häkimligi, Gurluşyk we binagärlik ministrligi, Türkmen döwlet binagärlik-gurluşyk institutynyň, Döwlet çeperçilik akademiýasynyň mugallymlary hem-de talyplary tarapyndan taýýarlanyldy;
etrap häkimliginiň hem-de beýleki döwlet edaralarynyň binalary;
3 müň orunlyk umumybilim berýän orta mekdepleriň 4-si;
körpeleriň 1200-sini kabul etmäge niýetlenen çagalar baglarynyň 4-si;
Türkmen milli konserwatoriýasynyň we Daňatar Öwezow adyndaky ýöriteleşdirilen sazçylyk mekdebiniň binalary;
köpugurly hassahana;
saglyk öýleriniň ikisi;
söwda-dynç alyş merkezleriniň ikisi;
dükanlar we garbanyşhanalar;
stadion hem-de sport toplumy;
«Toý mekany» dabaralar merkezi;
köpgatly awtoduralgalaryň dördüsi;
«Türkmenbaşy» we «Halkbank» döwlet täjirçilik banklarynyň şahamçalary;
her birinde 150 öý boljak 15 gatly binalaryň ikisi;
her biri 54 öýli 12 — 15 gatly binalaryň 42-si;
her biri 40 öýli 20 gatly binalaryň 12-si;
88 öýli 21 — 23 gatly jaýlaryň 56-sy;
her birinde 88 öý boljak şeýle gatly binalaryň 36-sy;
daşky keşbi bilen tapawutlanýan, her birinde 75 öý ýerleşjek 25 gatly jaýlaryň 16-sy;
140 öýli 35 gatly binalaryň 4-si;
her birinde 136 öý ýerleşjek 33 — 35 gatly binalaryň 12-si.
Şeýle taslamalar dürli şäherlerde we ýurtlarda amala aşyryldy. Olar esasan hem täjirçilik, işewürlik häsiýetine eýe boldy. Şoňa görä-de, olarda dürli desgalar, köplenç, dürli buýrujylaryň we dürli kompaniýalaryň buýurmasy boýunça gurlupdy. Biziň ýagdaýymyzda bolsa taslamanyň üstünde ony işläp taýýarlaýjylaryň, arhitektorlaryň, dizaýnerleriň, inžener-konstruktorlaryň we beýleki köp sanly hünärmenleriň uly bir topary işledi. Munuň özi her bir desganyň döredijilik özboluşlylygynda desgalaryň ählisiniň çeperçilik bitewüligini üpjün etdi.
Bu ýerde innowasiýalaryň ählisi adamlaryň abadançylygyna, olaryň ähli amatlyklaryň hözirini görüp ýaşamaklaryna, ýaşaýyş-durmuş derejesiniň has-da ýokarlanmagyna hyzmat eder.
Aşgabat –  rekordlar  şäheri.
Hormatly Prezidentimiziň parasatly ýolbaşçylygynda ak şäherimiz Aşgabat özüniň  özboluşly bir owadan binagärlik keşbi bilen dünýäniň rekordlar şäherine öwrüldi. Berkarar döwletimiziň bagtyýarlyk döwründe milli Liderimiziň başlangyjy bilen paýtagtymyzda gurlup, ulanylmaga berlen ajaýyp desgalaryň  ýedisiniň Ginnessiň Bütindünýä rekordlar kitabyna girizilmegi türkmen döwletiniň binagärlik sungatynyň belent sepgitlere ýetendiginiň nyşanydyr.
Paýtagtymyzyň Ginnesiň rekordlar kitabyna girizilen binalarynyň ilkinjisi - Türkmenistanyň Döwlet muzeýiniň öňündäki meýdançada dikeldilen flagştokdyr. Onuň boýy 133 metr bolup, ol 2008-nji ýylda dünýäde iň beýik flagştok diýlip ykrar edildi. Flagştokda parlaýan Türkmenistanyň Döwlet baýdagy 52,5 - 35 metr ölçegde bolup, onuň agramy 420 kilograma barabardyr.
Ýurdumyzyň merkezi şäheriniň Ginnesiň rekordlar kitabyna girizilen ikinji binasy  paýtagtymyz Aşgabadyň halkara aeroportuna barýan şaýolunyň çatrygynda ýerleşýän nesilbaşymyz Oguz hanyň we onuň ogullarynyň bürünç heykelleri ornaşdyrylan suw çüwdürimler toplumydyr.  Bu suw çüdürimler toplumy 2008-nji ýylyň 29-njy iyunynda hormatly Prezidentimiziň gatnaşmaklygynda dabaraly ýagdaýda açyldy we  Ginnessiň rekordlar kitabynyň  şahadatnamasyna eýe boldy.
Merkezinde at üstünde oturan türkmen halkynyň nesilbaşysy  Oguz han bolan bu binagärlik toplumynda onuň alty ogly – Gün han, Aý han, Ýyldyz han, Gök han, Dag han we Deňiz han şekillendirilendir. Ol türkmen paýtagtynyň Halkara howa menziline barýan ýoluň ugrunda ýerleşmek bilen, öz taryhyny we däp-dessurlaryny aýawly saklaýan türkmen halkynyň myhmansöýerligini alamatlandyrýar.
Ginnessiň rekordlar kitabynda aýdylyşy ýaly, bu toplumda sinhronlaşdyrylan, ýagtylandyrylan we dolulygyna meýilnamalaşdyrylan suw çüwdürimleriniň 27-si bolup, ol 14.82 gektar meýdany tutýar. Bu toplum Aşgabadyň iň özboluşly, täsin hem owadan ýerleriniň birine öwrüldi. Ilkinji nobatda, onuň adatdan daşary uludygy  özüne çekýär.  Suw çüwdüriminiň ähli «suw okaralarynyň» göwrümi 16 müň kub metre barabardyr, bürünç heýkeliniň umumy agramy bolsa 30 tonnadan geçýär. Onda iň täze tilsimatlar ulanylypdyr, şolaryň hatarynda   Gün energiýasyndan peýdalanmak hem ýola goýlupdyr.  Bu heýkeller toplumyny döredijileriň pikirine görä, ol türkmen halkynyň parahatçylyk söýüji halkdygyny, onuň mizemez bitewiligini we jebisligini, şonuň bilen birlikde hem, türkmen döwletiniň dörediji ruhuny we kuwwatyny alamatlandyrýar.
Ginnessiň rekordlar kitabyna 2011-nji ýylda paýtagtymyz Aşgabatda gurlup, ulanylmaga berlen «Türkmenistan» teleradioýaýlymlar merkeziniň binagärlik  aýratynlygy hem girizildi. Ol aýratynlyk –  iki tarapdan hem ýörite aýna bilen örtülen ägirt uly Oguz hanyň ýyldyzydyr. Bu binagärlikde şöhlelendirilen iň uly ýyldyzdyr. Bu telediňiň  beýikligi, ýokarsyndaky antenna bilen bilelikde 211metre barabardyr.  38 metrlik antenna  bolsa dünýäde iň öňdebaryjy tehnologiýanyň talaplaryna jogap berýär hem-de analogik  we sanly ýaýlymy amala aşyrmaga mümkinçilik berýär.  Häzirki zaman  telewizion minarasynyň içki desgalarynyň tutýan umumy meydany 60 müň inedördül metrden gowrakdyr. Studiýalar we iş otaglary iň häzirki zaman enjamlary bilen üpjün edilipdir.
«Türkmenistan»  teleradioýaýlymlar merkeziniň Oguz han ýyldyzyndan soň, Aşgabadyň binagärlik ajaýyplyklarynyň ýene biri bolan «Älem» medeni-dynç alyş merkeziniň serediş halkasynyň Ginnessiň  rekordlar kitabyna girizilendigi  barada diplom 2012-nji yylyň 18-nji mayynda gowşuryldy.
«Älem»  medeni-dynç alyş merkezinde ynsan eli bilen döredilen täsinlikler bir bitewi sazlaşygy emele getirýär. Paýtagtymyzyň günortasynda bina edilen, gümmezi bilen bilelikde 95 metre ýetýän bu uly bina basgançakly piramidany ýatladýar. Ol ýerde daşky aýlawy 57 metre ýetýän hiňňildik goýlupdyr. Ginnessiň rekordlar kitabyna giren bu bina gurluş taýdan  täsin we ajaýypdyr. Ol ýerde zemin bilen asman utgaşýar. Ýakynlyk bilen uzaklyk sazlaşýar. Älem giňişligi hakdaky gyzykly maglumatlar bilen tanyşmak mümkinçiligi bar. Bu ýer hem dynç almak üçin, hem dünýä akyl ýetirmek üçin örän ähmiýetlidir. «Älem»  medeni-dynç alyş merkezi daşky gurluş we içki aýratynlyk babatda hem juda täsindir.
«Älem»  medeni-dynç alyş merkezindäki sekizburçlugyň – pelek çarhynyň içinde ýerleşdirilen «Älemde»  Oguz han atamyzyň alty ogluny, 24 agtygyny ýatladýan 6 orunlyk kabinalaryň 24-sinden ybarat äpet hiňňildik bar. Ol hiňňildik «Älemiň»  içinde  endigan aýlanyp dur. Bu ata-babalarymyzyň arzuwy hasyl  bolan şu günümiziň – Berkarar döwletimiziň bagtyýarlyk döwrüniň aýdyň alamatydyr, özboluşly bir nyşanydyr. Bu ýerde Aýyň ýa-da haýsy-da bolsa başga bir planetanyň üstki tarapyna wirtual gezelenç edip bolýar. «Älemde»  ertekilerde ýa-da filmlerde gören gahrymanlarymyz bilen ýüzbe-ýüz bolýarys. Älemiň jümmüşine gezelenje gidýäris. Has döwrebap tehnologiýlar arkaly filmleri görkezmek üçin niýetlenen  HD kinozallar, 3D kinoattraksionlar, dynç almak, wagt geçirmek üçin dürli oýunlar, mahlasy, medeniýetli dynç almak üçin ähli mümkinçilikler we döwrebap şertler ýola goýlupdyr.
Paýtagtymyz  Aşgabat 2013-nji ýylyň 25-nji maýynda  dünýäde  iň kän ak mermer binaly şäher hökmünde Ginnesiň Bütindünýä rekordlar kitabyna girizildi.
Ginnessiň rekordlar kitabynda beýan edilişine görä, Türkmenistanypň paýtagty Aşgabatda  22 inedördül kilometr meýdanda ak mermer bilen örtülen we umumy meýdany 4,5 million inedördül metre barabar bolan täze binalaryň 543-siniň ýerleşýändigi, her 4,87 inedördül metre mermeriň 1 inedördül metriniň düşýändigi üçin, bu şäher ak mermerli binalaryň iň köp jemlenen şäheri hökmünde Ginnesiň Bütindünýä rekordlar kitabyna girizildi.
2016-njy ýylyň 17-nji sentýabrynda hormatly Prezidentimiziň gatnaşmaklygynda diýseň uly dabara bilen açylyp, işe girizildi. Aşgabat Halkara howa menzili 1200 gektara golaý meýdany eýeleýär we 100-den gowrak desgany öz içine alýar.
Häzirki zaman howa menzili sagatda 2 müňe golaý ýolagça hyzmat etmäge mümkinçilik berýär. Ýolagçy terminalynyň esasy binasynyň ýokarsyna 705 inedördül metr haly gölüniň şekillendirilmegi netijesinde, «Iň uly göl» diýlip atlandyrylan binagärlik aýratynlygy üçin Aşgabadyň Halkara howa menzili Ginnesiň Bütindünýä rekordlar kitabyna girdi.
2017-nji ýylda paýtagtymyzda ýerleşýän Olimpiýa stadionynyň münberini bezeýän ahalteke bedewiniň şekili dünýäde atyň iň uly nyşany hökmünde, Sportuň suw görnüşleri merkezi bolsa, dünýäde iň uly suwda ýüzülýän üsti ýapyk howuz hökmünde ykrar edilip, Ginnesiň rekordlar kitabyna girizildi.
Ginnesiň rekordlar kitabynda beýan edilişine görä, Aşgabatdaky 45000 orunlyk Olimpiýa stadionynyň  münberini bezeýän ahalteke bedewiniň çeper şekiliniň beýikligi — 40,05 metr ( 131 fut 4,9 dýuým), uzynlygy — 37,69 metr (123 fut 7,9 dýuým) we ini — 40,24 metr (123 fut 0,6 dýuým) bolup durýar.
Ginnesiň Bütindünýä rekordlar kitabyna girizilen Olimpiýa suw sport toplumynyň ekologiýa taýdan arassa materiallary bilen tapawutlanýan binasy 4 gatdan ybarat bolup, umumy ölçegi boýunça 155,35×112,90×34,5 metre barabardyr. Mundan başga-da, tomaşaçylar üçin 4899, mümkinçiligi çäkli adamlar üçin 66, metbugat wekilleri üçin 69 we Vip üçin 15, jemi 5049 orunlyk ýerler bar.
Türkmen paýtagtynyň ajaýyp binalary diňe bir Ginnesiň rekordlar kitabyndan şahadatnamalar almaklyk bilen çäklenmän, eýsem, beýleki ykrarnamalara hem mynasyp bolýar. Mysal üçin, 2012-nji ýylyň tomsunda eýýäm ady tutulan «Türkmenistan»  teleradioýaýlymlar merkeziniň we «Bagt köşgüniň» taslamalaryna  «Internasional Prorety  Awards Europe» atly abraýly halkara baýragy gowşuryldy. Bu baýragyň gowşurylyş dabarasy Beýik Britaniýanyň London şäherinde geçirildi.
«Bagt köşgüniň»   11 gatly binasynyň 38 müň inedördül metrden gowrak umumy meýdany bolup, ol üç bölekden ybarat gurluşy emele getirýär.  Onuň çar tarapyndan seretseňem sekizburç ýyldyz görnüşi bar.Uly sütünleriň üstünde gurlan kub görnüşli bölegi binanyň ýokarky bölegi hasap edilýär, onuň içinde diametri 32 metr bolan şar ýerleşdirilen. Ol Ýer togalagyny alamatlandyryp, onda Türkmenistanyň kartasy şekillendirilipdir. Ol bu ýerden başlanýan maşgala gatnaşyklarynyň birligini, berkligini aňladýar. Binanyň dört girelgesi dünýäniň dört tarapyny aňladýar. Nikalaşmak dabaralaryny geçirmek üçin  7  zal, 3 sany toý zaly, 7 sany banket zaly bar.
Diýmek, ak şäherimiz Aşgabat hormatly Prezidentimiziň parasatly ýolbaşçylygynda dünýäniň iň ösen rekordlar şäherine öwrüldi. Munuň özi bolsa, paýtagtymyzyň şu wagta çenli geçen 140 ýylynyň içindäki iň gülläp ösen döwrüniň milli Liderimiziň ýurdumyzyň syýasy-jemgyýetçilik durmuşynda esaslandyran häzirki ajaýyp zamanasy — Berkarar döwletimiziň bagtyýarlyk döwri bolup durýandygyny aýan edýär.
Aşgabat – Ginnessiň rekordlar kitabynda.– A.: Türkmen döwlet neşirýat gullugy, 2013.
Aşgabat – Bagtyýarlyk döwrüniň şäheri. Fotoalbom. – A.: Türkmen döwlet neşirýat gullugy, 2013.
Aşgabat – atly ýörişleriň taryhy senenamasynda.
Ata Watanymyz Türkmenistanyň gözel paýtagty Aşgabat özüniň 140 ýyllyk taryhy senenamasynda atly ýörişleriň birnäçesini başdan geçirdi. Paýtagtymyzyň durmuşyndan ýazga geçirilen ilkinji atly ýöriş 1935-nji ýylda Aşgabat – Moskwa aralygyna geçirildi. Bu ýörişe jemi 30 at gatnaşyp, olaryň 17-si ahalteke, 13-si ýomut tohumly atlar bolupdyr.
Moskwa sary atly ýörişe gatnaşyjylar 1935-nji ýylyň 30-njy maýynda Aşgabatdan uly şowhunly dabara bilen ýola düşdüler. Türkmen jigitleri Garagum çölüniň 360 kilometrini 3 gije-gündizde geçdiler.  Çydamly türk¬men bedewleri 4300 km aralygy 84 günde geçip, Moskwa bellenen möhletinden üç gün öň – 1935-nji ýylyň 22-nji awgustynda gelmegi başardylar. Şeýlelik bilen, 1935-nji ýylyň Aşgabat – Moskwa atly ýörişi Aşgabat – Ýerbent – Köne-ürgenç –Goňrat – Aktýubinsk – Orenburg – Kuýbyşew – Penza – Rýazan – Moskwa ugry boýunça geçirildi. Bu atly ýörişe gatnaşan türkmen ýigitleriniň ählisi Gyzyl Ýyldyz ordeni bilen sylaglanyldy.
1936-njy ýylda Aşgabadyň taryhynda ýurdumyzyň çägi boýunça şol döwrüň syýasy senelerine bagyşlanyp, aýal-gyzlaryň 4 sany atly ýörişi geçirilipdir. Çärjew – Aşgabat aralygyndaky atly ýörişe gatnaşyjy gyzlar 1936-njy ýylyň 2-nji fewralynda  ýola düşüpdirler we  15 günden soň – 16-njy fewralda, 587 km ýoly geçip, Aşgabada gelipdirler. Bu atly ýörişe Çärjew we Farap etraplarynyň öňdebaryjy oba gyzlarynyň 22-sinden ybarat atly gatnaşypdyr.
Türkmen aýal-gyzlarynyň Kerki – Aşgabat ugry boýunça atly ýörişi 1936-njy ýylyň 10-njy aprelinden 1-nji maýy aralygynda geçirilipdir. Oňa Kerki etrabynyň zähmetkeş zenanlary gatnaşyp, 20 günde 800 km aralygy üstünlikli geçmegi başarypdyrlar.
Garrygala (häzirki Magtymguly) etrabynyň aýal-gyzlarynyň 7-siniň gatnaşmagynda 1936-njy ýylyň  12 – 15-nji fewraly aralygynda Garryga¬la–Aşgabat atly ýörişi geçirilipdir.  Tutuş Aşgabat dabara öwrülip, garrygalaly aýal-gyzlary sazly garşy alypdyr. Garrygalaly zenanlar Çärjew – Aşgabat, Kaka – Aşgabat aralygyna atly ýöriş eden gahryman aýal-gyzlar bilen bir wagtda Aşgabadyň demir ýol menziliniň meýdançasynda dabaraly garşylanypdyr. Olara patefon we goşar sagady sowgat berilipdir.
Ak şäherimiz Aşgabadyň ýyl ýazgysyna giren ýene bir atly ýöriş 1986-njy ýylda geçirilen Aşgabat – Köneürgenç – Aşgabat aralygynda geçirilen atly ýörişdir. «Atalaryň şöhratly ýoly bilen!» diýen şygar astynda geçen bu atly ýöriş 23 gün dowam edipdir. Meşhur ahalteke at¬larynda 11 adam tomsuň yssy hem jöwzaly şertlerinde 23 gün ýol ýöräp, çöllügiň içinden 1300 km aralygy geçip, ahalteke atlarynyň çydamlylygyny ýene bir gezek dünýä äşgär etdiler. 1986-njy ýylyň 1-nji iýunynda Aşgabat – Köneürgenç – Aşgabat atly ýörişine gatnaşyjylar Aşgabada gaýdyp gelipdirler.
Merjen şäherimiz Aşgabadyň 140  ýyllyk taryhy senenamasynda ýer alan  atly ýörişleriň ýene biri 1988-nji ýylyň 31-nji maýynda paýtagtymyzyň merkezinden badalga berlen  Aşgabat – Moskwa atly ýörişidir. Bu ýörişe gatnaşan 28 sany türkmen atlylary  62 günde 3200 km ýol geçip,  Moskwa bardylar. Şol döwrüň syýasy senelerine bagyşlanyp geçirilen bu ýörişe gatnaşanlaryň ählisi Hökümetiň adyndan Hormat haty bilen sylaglandy.
Garaşsyz Watanymyzyň merkezi şäheri bolan Aşgabadyň ýyl ýazgysyndaky iň soňky atly ýöriş 2017-nji ýylda paýtagtymyzda geçirilen  V Aziýa oýunlary mynasybetli guralan atly ýörişdir. Bu ýörişe gatnaşyjylar 2017-nji ýylyň 5-nji maýynda sagat 17:00-da ýola rowana bolup, ýurdumyzyň welaýatlarynyň ählisiniň çäginden geçdiler we şol ýylyň 17-nji sentýabrynda hem sagat 17:00-da paýtagtymyz Aşgabadyň Olimpiýa şäherjigindäki stadiona dolanyp geldiler.
Atly ýörişe gatnaşyjylaryň bu ýere gelmekligi bilen Ýapyk binalarda we söweş sungaty boýunça V Aziýa oýunlary dabaraly ýagdaýda açyldy.
Paýtagtymyz Aşgabadyň Olimpiýa şäherjiginde ýerleşýän 45000 orunlyk Olimpiýa stadionyň depesinde 1935-nji ýylyň Aşgabat – Moskwa atly ýörişine gatnaşan,  türkmeniň ak reňkli behişdi ahalteke bedewi bolan Arap atly gyratynyň şekiliniň ýerleşdirilmeginiň özünde diýseň uly many bardyr.  Çünki, Bütindünýä sport olimpiadasyna ilkinji gezek atçylyk sporty boýunça biziň türkmen halkymyzyň ýetişdiren tohum bedew aty çykdy we dünýä rekordyny goýup, ägirt uly ýeňiş gazandy. Türkmeniň Arap atly behişdi ahal-teke bedewiniň gazanan bu üstünligini şöhratlandyryp, dünýä ýaýmak maksady bilen, onuň paýtagtymyzyň Olimpiýa stadionyň depesinde ýerleşdirilen şekili ak şäherimiz Aşgabadyň özboluşly bir ajaýyp binagärlik keşbine aýratyn gözellik goşýar. Hut şu nukdaýnazardan-da, türkmeniň 1930-njy ýylda doglan Arap atly gyratynyň Bütindünýä sport ýaryşynda gazanan üstünliginiň terjimehaly diýseň buýsandyryjydyr. Ýagny, Arap üç ýaşynda - 1933-nji ýylda  Aşgabadyň uly aýlawynda 1600 metr aralykda belllenen ýaryşa goşulýar. Şonda ol bellenilen aralygy 1 minut 50 sekuntda geçip, rekord goýýar. Onuň bu gazanan görkezijisi şol aralyk üçin 25 ýyllap saklanyp galýar. 1935-nji ýylyň 30-nji maýyndan – 22-nji awgustyna çenli guralan deňi-taýy bolmadyk Aşgabat – Moskwa atly ýörişine şol wagtlar bäş ýaşynda bolan Arap hem gatnaşýar. Ol Moskwada on ýedi ýaşyna çenli atçylyk sporty boýunça geçirilýän dürli ýaryşlara gatnaşýar we üstünlik gazanyp, şan şöhratyny artdyrýar. Ol aýratynda, 1947-nji ýylda Moskwada geçirilen konkur sport ýaryşynyň ýeňijisi bolýar.
Arap beýikligine päsgelçilikden bökmekde rekord goýýar. Şonda ol 2 metr 12 santimetr beýiklikden bökmegi başaryp, dünýäniň çempiony bolýar. Munuň özi bolsa, türkmen halkynyň seýisläp ýetişdiren bedew atynyň has üýtgeşik, özboluşly ukyp-başarnyklara eýe bolýandygyny görkezýär. Ýeri gelende aýtsak, Olimpiýa şäherçesinde ýerleşýän 45000 orunlyk Olimpiýa stadionynyň depesinde ak reňkli Arap atly gyratyň şekiliniň ýerleşdirilmeginiň özi hem, halkymyzyň türkmen sportunda ilkinji gezek atçylyk sporty boýunça dünýä çempiony diýen ada eýe bolan  ahal-teke bedewine bolan çäksiz buýsanjynyň özboluşly bir nyşanyny alamatlandyrýar. Ata Watanymyzyň milli buýsanjyna öwrülen Arap bilen 1945-nji ýylda gazanylan Beýik Ýeňşiň harby ýörişi hem kabul edilipdir.
Berkarar döwletimiziň bagtyýarlyk döwrün¬de hormatly Prezidentimiziň parasatly ýolbaşçylygynda  ýurdumyzyň paýtagtynda we welaýatlarynda dana ata-babalarymyzdan miras galan atşynaslyk sungaty döwrebap derejede dowam etdirilip, türkmen bedewleriniň sarpasy belent tutulýar hem-de olaryň şan-şöhraty öňküden hem giň gerimde dünýä ýaýylýar.
Ýaşlar guramasynyň bäsleşigine.
Peýdalanylan edebiýatlar.
Aşgabat – Beýik Ýüpek ýolunyň geçmişi hem şu güni.
Mertebesi belent hormatly Prezidentimiziň parasatly ýolbaşçylygynda ýurdumyzyň merkezi şäheriniň 140 ýyllyk ýubileý toýy mynasybetli «Türkmenistan – parahatçylygyň we ynanyşmagyň Watany ýylynda» belleniljek Aşgabat şäheriniň gününde köpugurly işewürlik merkezi bolan Garagum myhmanhanasynyň açylmagynyň özünde, taryhy nukdaýnazardan diýseň uly many bardyr. Çünki, «Türkmenistan – Beýik Ýüpek ýolunyň ýüregi ýyly» diýlip atlandyrylan 2018-nji ýylda gurluşygyna badalga berlen köpugurly işewürlik merkezli «Garagum» myhmanhanasy paýtagtymyz Aşgabat şäheriniň bu gadymy söwda ýolunyň ugrunda ýerleşýän gadymy şäherdigini alamatlandyrýar.
Berkarar döwletimiziň bagtyýarlyk döwründe milli Liderimiziň öňdengörüjilikli adyl syýasaty netijesinde günsaýyn özgerip, ajaýyp keşbe eýe bolýan Aşgabat şäherimiz beýleki döwletleriň paýtagtlary bilen deňeşdirilende, bütindünýä siwilizasiýasyna önjeýli goşant goşan iň gadymy şäherleriň biridir. Bu ajaýyp şäher adamzat taryhynyň dürli döwürlerinde özüniň binagärlik gurluşy, medeni hyzmat ediş we dynç alyş ugurlary boýunça dünýäde iň owadan, döwrebap şäherleriň biri bolupdyr.
Ajaýypdan üýtgeşik binagärlik gurluşy bilen öz taryhynyň dürli döwürlerinde göreni haýrana goýan Aşgabat şäherimiziň döreýşi öz üstünden Beýik Ýüpek ýoly geçen gadymy Parfiýa döwletini esaslandyryjy Ärsak şanyň ady bilen aýrylmaz baglanyşyklydyr. Bu taryhy hakykaty ylmy taýdan esaslandyran belli taryhçy alym Öwez Gündogdyýew özüniň «Aşgabat – keramatly Ärsagyň şäheri» atly kitabynda Ärsagabadyň – Aşgabadyň Parfiýa döwründen häzirki döwre çenli Beýik Ýüpek ýolunyň merkezinde – ýüreginde ýerleşip, iri söwda nokatlarynyň biri bolup hereket edendigini beýan edýär, Alym bu kitapda Aşgabadyň XVIII – XIX asyrlardaky durmuşyny şeýle suratlandyrýar: «Aşgabat Ahalyň dolandyryş we söwda merkezi bolupdyr. Onuň amatly ýerde ýerleşmegi şeýle ýagdaýyň döremegine sebäp bolupdyr. Köpetdagyň üsti bilen Aşgabada Eýrandan kerwen ýoluny çekipdirler. Aşgabatdan Türkmenistanyň günbatar we gündogar ýaýlalaryna tarap ýollar şahalanyp gidipdir. Göni Garagum çölüniň üstünden geçýän kerwen ýodalary bolsa Hywa we Buhara alyp barypdyr. Bir söz bilen aýdylanda, şäherde halkara ähmiýetli ýollar birleşipdir. Rus barlagçysy Stebniskiý 1871-nji ýylda özüniň «Türkmenistan hakyndaky ýazgylarynda» şeýle ýazypdyr: «Hywa we Eýran bilen söwda işini alyp barýan Ashabad şäheriniň... ilatynyň sany Karyzdaka garaňda köpdür...
Berkitmeleriň ýarsyndan gowragynyň ýaşaýjylary bugdaý ösdürip-ýetişdirmek bilen meşgullanýarlar, beýleki galalarda bolsa ondan daşgary bagçylyga-da üns berýärler». Soňra ol sözüni şeýle dowam edipdir: «Ashabad... şäher diýip atlandyrylýar, ýöne onda berkitme hem bar. Ashabatda... 4000-ňe çenli öý bar» Şeýlelik bilen, Aşgabadyň «esaslandyrylan» wagtyndan (1881 ý) 10 ýyl öň hem ol şäher atlandyrylypdyr, özem şeýle maglumatlar rus çeşmelerinde gabat gelýär! Eýsem, ýönekeý bir oba Hywa we Eýran ýaly ýurtlar bilen söwda gatnaşyklaryny ýola goýup bilermidi?
Ýene-de bir zady sözümiziň üstüne goşalyň: «abat» sözi mydama obany däl-de şäheri aňlatmak üçin ulanylypdyr. Aşgabadyň ýaşaýjylarynyň sanam gaty kän ekeni. Geliň, 1871-nji we 1892-nji ýyllarda Aşgabatda näçe adam ýaşanyny deňeşdirip göreliň. Stebniskiniň maglumatlaryna görä, şäherde 4000 sany öý bar eken. Eger çynlakaý pikir edilse, her öýde hojalykbaşy bolan erkek adamyň, onuň aýalynyň we çagalarynyň bolmalydygy öz-özünden düşnüklidir. Eger her maşgalada 2 çaga bar diýip hasap edenimizde-de, onda 1871-nji ýylda Aşgabatda 16 müň adam ýaşapdyr diýen çaklama döreýär.
1905-nji ýylda Aşgabat Daşkendiň üstünden geçýän demirýol arkaly Merkezi Russiýa çykmaga mümkinçilik alýar. Demirýol söwda kerwenleriň ýollaryny gysgaldypdyr. Şondan beýläk kerwenler diňe Aşgabat bilen Eýranyň, Aşgabat bilen Hywanyň aralygynda gatnapdyr. Netijede, Eýranyň Horasan welaýatynyň tutuş ykdysadyýeti Aşgabat bilen baglanyşykly bolupdyr. Şonuň üçinem, Aşgabatda gümrükhana açylypdyr. Aşgabat demirýol bekediniň işläp başlan ilkinji ýylynda paýtagtyň Russiýadan, Eýrandan, Hywadan we Buharadan söwda alyş-çalşygy üçin getirýän harytlarynyň mukdary 1,5 million rubla ýetip, şonuň üçden iki bölegi Eýran bilen edilýän söwdanyň paýyna düşüpdir. Uzak aralyklar bilen edilýän söwdanyň güýçlenmegi şäheriň daş keşbine hem öz täsirini ýetiripdir. Aşgabatda diňe 1899-njy ýylyň özünde 1000 müňe golaý söwda kerweni düşläp geçip, şol kerwenlerdäki düýeleriň sany 36576-a ýetipdir.
1900-njy ýylda Döwlet bankynyň Aşgabatdaky bölümi tarapyndan akylyňa sygmajak san bolan 70 million rublluk söwda aýlanyşygy amala aşyrylypdyr. G. Melikowyň belläp geçmegine görä, 1903-nji ýylda «düýeleriň dyknyşyklary» sebäpli şäher polismeýsterleri «kerwenlere bazaryň üstünden we gatnalýan köçelerden geçmegi» gadagan etmäge mejbur bolupdyrlar.
Aşgabat üçin uzak aralyklary birleşdirýän demirýoluň we kerwen ýollarynyň ähmiýeti 1904-nji ýylda işlenip taýýarlanylan gerbiň taslamasynda hem öz beýanyny tapypdyr. Bu taslamada esasy üns şäheriň uzak aralyga söwda etmekdäki ýerine ýetirýän wezipesine berlipdir. Aşgabat uýezdiniň ýolbaşçysy 1904-nji ýylda ýazan düşündiriş hatynda şeýle ýazypdyr: «Aşgabat – Zakaspiý oblastynyň esasy şäheri – diňe bir dolandyryş merkezi bolmak bilen çäklenmän, eýsem, özünde tutuş oblastyň söwda-senagat işlerini jemlemek bilen, esasan, Russiýanyň, Persiýanyň we Owganystanyň arasyndaky söwda gatnaşyklarynda geçiriji bolup hyzmat edýär. Onuň soňky agzalan wezipesi durmuşynyň häsiýetli aýratynlygyny we esasy özboluşlygyny emele getirýär. Aşgabadyň gerbiniň taslamasy hem şol esasda işlenip taýýarlanyldy. Onda patyşa täjiniň aşagyndaky galkanyň ýüzünde, «ülke parahatlaşandan» soňra söwda gatnaşyklarynyň ýüze çykan senesini görkezmek bilen söwda kerweni, iň aşakda bolsa söwda gatnaşyklarynda ägirt uly ähmiýete eýe bolan demirýoluň çekilen senesini görkezmek bilen demirýol otlusy şekillendirilipdir»».
Diýmek, 1904-nji ýylda döredilen Aşgabat gerbiniň taslamasy hem, Beýik Ýüpek ýolunyň ýüreginde ýerleşen  paýtagtymyzyň iň gadymy döwürlerden – Parfiýa zamanasyndan  häzirki döwre çenli daşary ýurtlar üçin üstaşyr söwda merkezi bolandygyny görkezýär. 1885-nji ýylyň 30-njy noýabrynda Zakaspi demir ýolunyň Aşgabada gelmegi bilen söwda  kerweni hökmünde düýeler ulanylman, täze demir ýoluň hyzmatyndan peýdalanylypdyr. Bu ýagdaý Aşgabat gerbiniň taslamasynda örän aýdyň suratlandyrylypdyr.
Aşgabat uýeziniň naçalnigi özüniň düşündiriş hatynda şeýle ýazypdyr: «Zakaspi oblastynyň merkezi şäheri bolan Aşgabat diňe bir administratiw merkez bolmagy bilen çäklenmän, bütin sebitiň söwda senagat işini hem özünde jemleýär  –  esasan hem Russiýanyň, Eýranyň we Owganystanyň arasyndaky söwda aragatnaşyklarynda üstaşyr merkez bolup hyzmat edýär. Aşgabadyň daşary söwdada üstaşyr merkez bolmagy onuň tapawutlandyryjy sypatydyr we durmuş işiniň esasy häsiýetidir. Şu sebäpli-de Aşgabat şäheriniň gerbiniň taslamasy işlenip düzüldi – şitiň ýüzünde patyşa täjiniň aşagynda söwda kerweni şekillendirilip, «ülke asudalaşandan» soň söwda araganaşyklarynyň ýüze çykan senesi görkezilipdir..., aşakda bolsa demir ýol otlusy şekillendirilip söwda aragatnaşyklarynda ägirt uly ähmiýeti bolan demir ýol gatnawynyň  gurlan senesi görkezilipdir.» Otly we düýeler –Aşgabadyň  «durmuş işini» alamatlandyryjy zat bolup hyzmat edipdir. Birnäçe ýyl geçenden soň – 1908-nji ýylda gerbiň taslamasy üýtgedildi. Munuň özi elbetde, tötänden däldi. Dört ýylyň içinde gerbiň taslamasy iki gezek düzüldi,» - diýip belleýär.
A.Babaýew bilen Z. Freýkiniň «Aşgabat» atly kitabynda Aşgabat şäheriniň XIX asyryň ahyryndaky XX asyryň başlaryndaky  söwda durmuşy barada şeýle beýan edilýär: «Şäheriň merkezi söwda bölegi hem onuň gür ilatly esasy sebitlerinden biri boldy. Şäheriň söwda böleginiň has gyzgalaňly ýeri bazardy. Bu ýerde meýhanlar, restoranlar, çaýhanalar, naharhanalar köpdi. Dellekhanalar we her hili ussahanlar hem bazarda ýerleşýärdi. Köne Gündogaryň tipiki durmuş ýagdaýlaryny bu ýerde ýygy-ýygydan görmek bolýar. Bazara barýan köçelerde dellegiň baş syryp otyranyny görmek bolýardy. Hat ýazyjylar we hat okap berijiler  (mürzeler) köçe diwarlarynyň kölegesinde otyryp, öňlerine ýaşik goýup, onuň üstüne döwet-galam, kagyz goýardylar. Slesarlar, tokarlar, demir ussalary, ýarag ussalary, kümüş ussalary, zergärler we beyleki ussalar öz dükanlarynyň agzynda otyryp işleýärdiler. Çörekhanany ýüpe serilen ýuka lawaşlary boýunça daşdan tanamak bolýardy.
Dükanlarda we bazarlarda teke, pendi, horasan halylary, dürli reňkli ýüpek matalar, nah-matalar köpdi. Bazarlaryň daşynda, şäheriň oňat jaýly köçelerinde Gündogaryn tipiki aýratynlyklaryndan namu-nyşan görünmeýärdi. Munuň tersine, käbir syýahatçylaryň beýan etmeklerine görä, Aşgabat ägirt uly rus posýologyna meňzeýärdi. Käbir adamlar bolsa Aşgabada «Zakaspi Pariži» diýýärdiler.
Ýurdumyzyň Garaşsyzlyk ýyllarynda paýtymyzyň çäginden geçen Beýik Ýüpek ýolunyň üstaşyr daşary söwda gatnaşyklaryny ösdürmeklikdäki ähmiýetine döwlet syýasatynyň ileri tutulýan ugurlarynyň biri hökmünde aýratyn üns berildi. 1995-nji ýylda paýtagtymyz Aşgabatda ýurdumyzyň kiçi we orta kärhanalaryň harytlarynyň satuw-sergisi geçirildi. Bu satuw-sergisi ýurdumyzda hususyýetçileriň işiniň ýola düşýändigini, halka gerekli köp harytlaryň öndürilip başlanandygyny görkezdi. Döwlet Garaşsyzlygymyzyň ilkinji ýyllarynda paýtagtymyzda söwda ulgamyny ösdürmeklik babatda düýpli gurluşyga hem badalga berildi. Mysal üçin, Aşgabatda ozal esasan iki sany – «Ors» hem «Teke» bazarlary bardy.
«Gülüstan» söwda merkezi, şeýle hem «Teke bazary», hakykatda, bereketli we sahawatly türkmen topragynda bitýän naz-nygmatlaryň jemlenen ýeridir. Bu ýerlerde aňzakly gyşda hem tep-ter gawunlarydyr alýaňak alamalary, hoşalary gözüňi dokundyrýan üzümleri, tagamy agzyňdan gitmeýän narlary, ýap-ýaňyja ýygylan pomidorlarydyr hyýarlary... elýeter bahadan satyn almak bolýar.
Garaşsyzlyk ýyllarynda Aşgabatda «Gülüstan» söwda merkezi bilen «Teke bazaryndan» başga-da täze bazarlar guruldy. Häzir paýtagtda bazarlaryň 30-a golaýy, söwda merkezleriniň hem 40-a golaýy guruldy we ulanylmaga berildi. Aşgabatda gurlan «Altyn asyr» gündogar bazary bolsa ýörite belläp geçmäge mynasypdyr. 2011-nji ýylyň fewralynda işläp başlan bu ägirt uly desga 100 ga meýdanytutýar. Umuman alanyňda, bu ýerde söwda nokatlarynyň 2 müňden gowragy ýerleşýär. Guş uçar belentlikden syn etseň, ol türkmeniň haly gölüne çalym edýär.
Desganyň diňe merkezi böleginde 4 sany uly söwda toplumy bolup, olaryň her birinde 700-e golaý söwda dükanlary bar. Desganyň belli bir böleginde mal bazary, haly önümleriniň, şaý-sepleriň hersiniň aýratyn söwda ýerleri, çaga egin-eşiklerini we mekdep esbaplaryny satyn almak üçin ýörite ýer göz öňünde tutulypdyr. Durmuş tehnikasyny, maşyn şaýlaryny satyn almak üçin giň pawilýon niýetlenipdir. Edara ediş binasynda laboratoriýalar, banklaryň bölümleri, dermanhana, lukmançylyk nokady we polisiýanyň daýanç nokady işleýär. 3 müň awtomobile, şol sanda ýük awtomobillerine hem niýetlenen uly awtoduralga müşderilere hyzmat edýär. Bazaryň ýanaşyk ýerleri abadanlaşdyrylýar.
«Altyn asyr» Gündogar bazary diýlip atlandyrylan bu bazar diňe bir biziň ýurdumyzda däl, eýsem Orta Aziýadaky iň iri söwda toplumlarynyň biridir. Asyrboýy türkmen halky myhmansöýerlige we göwnaçyklyga mahsus ýörelgeleri  bilen belli bolupdyr.  Häzirki wagtda şol gadymy ýörelgeler täze ajaýyp öwüşginlere eýe bolup, hyzmat ediş we söwda ulgamyndaky innowasiýalary özünde jemleýär. Garaşsyz Watanymyzyň Bagtyýarlyk döwründe hormatly Prezidentimiziň  taýsyz tagallasy bilen paýtagtymyz Aşgabatda Berkarar söwda merkezi gurlup ulanylmaga berildi.
Türkmenistanyň taryhy boýunça hrestomatiýa. "Ylym" neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Öwez Gündogdyýewiň  Aşgabat – Keramatly Ärsagyň şäheri.  – A.:TDNG. 2005.
A. Babaýew. Z. Freýkin. Aşgabat. (geografiki oçerk). Türkmen döwlet neşirýaty. Aşgabat , 1957.
Aşgabat – Bagtyýarlyk döwrüniň şäheri. Fotoalbom. – A.: Türkmen döwlet neşirýat gullugy, 2013.
Aşgabat – halkara maslahatlar şäheri.
Paýtagtymyz Aşgabat döwlet Garaşsyzlygymyzyň 30 ýylynyň içinde    sebitde halkara gepleşikleriniň we maslahatlarynyň geçirilýän merkezine öwrüldi. Ýurdumyzyň döwlet Garaşsyzlygyna eýe bolanyndan soňra, eýýäm 1991-nji ýylyň dekabrynda baş şäherimiz Aşgabatda ilkinji ýokary derejeli halkara duşuşygy geçirildi. Oňa Orta Aziýa döwletleriniň Prezidentleri gatnaşdylar. Olar GDA -nyň döredilmegi bilen emele gelen ýagdaý barada pikir alyşdylar we oňa goşulmak kararyna geldiler. 1993-nji ýylyň dekabrynda Aşgabat GDA döwletleriniň Prezidentlerini mähirli garşy aldy. Iki güne çeken duşuşykda Arkalaşygyň döwletleriniň özara gatnaşyklaryny ýola goýmak barada gepleşikler alnyp baryldy we bilelikdäki beýannama kabul edildi. 1995–1997-nji ýyllarda Aşgabatda YHG girýän on ýurduň Prezidentleriniň 5 gezek duşuşygy geçirildi. Bu duşuşyklarda Transaziýa–Ýewropa aýna-süýüm aragatnaşyk ulgamyny, halkara demir ýol geçelgelerini we käbir beýleki iri sebit desgalaryny gurmak hem-de özara bähbitli hyzmatdaşlygy ösdürmek baradaky meseleler ara alnyp maslahatlaşyldy we degişli kararlar kabul edildi. Şol ýyllarda Türkmenistan birnäçe gezek YHG-de başlyklyk etdi. Şol sebäpli YHG-de dürli ugurlar boýunça işleýän komitetler öz mejlislerini Aşgabatda geçirdi. BMG, ÝHHG hem käbir möhüm meseleler boýunça forumlary türkmen paýtagtynda geçirip ugradylar. Diňe 1996-njy ýylda Aşgabatda halkara maslahatlarynyň, konferensiýalarynyň, simpoziumlarynyň 60-dan gowragy geçirildi. Soňky ýyllarda şeýle çäreleriň sany üzül-kesil artdy.
BMG tarapyndan Aşgabatda geçirilen ilkinji halkara çäresi täjigara gepleşikleridir. Täjigistanda 1992-nji ýyldan bäri raýatlyk urşy gidýärdi. Uruş hereketlerini togtatmak üçin BMG täjigara gepleşikleriniň birnäçe tapgyryny geçiripdi. Ýöne netije bolmady. 1995-nji ýylyň güýzünde Türkmenistan täjigara gepleşiklerini Aşgabatda geçirmekligi teklip etdi. Teklip BMG, Täjigistanyň hökümeti we täjik oppozisiýasy tarapyndan goldanylyp, şol ýylyň noýabrynda Aşgabatda täjigara gepleşikleri başlandy. Gepleşiklere BMG-niň Baş sekretarynyň ýörite wekili, synçy döwletler: Türkmenistanyň, Özbegistanyň, Russiýanyň, Eýranyň, Päkistanyň, Hindistanyň wekilleri gatnaşdylar. Arakesmeler bilen 8 aýa golaý dowam eden gepleşikler kyn hem agyr geçdi. Ýöne taraplar kem-kemden düşünişdiler we 1996-njy ýylyň 19-njy iýulynda ok atmany bes etmek hakda ylalaşdylar. 1997-nji ýylyň awgustynda Moskwada «Täjigistanda ylalaşyk we parahatçylyk hakyndaky» Protokola gol çekildi. Goňşy ýurtda uzaga çeken ganly wakalara gutarnykly nokat goýuldy. Bu ynsanperwer işde Türkmenistanyň araçyllyk tagallasyna BMG uly baha berdi. Türkmenistanyň ýene bir goňşusy – Owganystanda 1979-njy ýyldan bäri dowam eden gapma-garşylykly çaknyşyklary togtatmak we ýagdaýy kadalaşdyrmak barada hem tagallasyny gaýgyrmady. 1997-nji ýylyň başynda Aşgabatda BMG-niň howandarlygynda Owganystana ýardam etmek boýunça wekilçilikli ýygnanyşyk geçirildi. Gyzyl haç we Gyzyl ýarymaý jemgyýetiniň, Bütindünýä bankynyň, Halkara walýuta gaznasynyň, Yslam konferensiýasy guramasynyň, birentek halkara agentlikleriniň we hökümet gaznalarynyň wekilleriniň (jemi 300 adam) gatnaşan ýygnanyşygyna BMG-niň Baş sekretarynyň orunbasary Ýasuşi Akaşi başlyklyk etdi. Aşgabat ýygnanyşygynyň çäklerinde seminarlar we konferensiýalar geçirilip, netijede ynsanperwer kömegi iberjek bitewi utgaşdyryjy kömegi ýerlerde paýlamak üçin edara döredildi we ynsanperwer kömegiň ugurlary kesgitlenildi hem-de bu kömegi bermegiň dürli jähtleri anyklanyldy. Ýygnanyşygyň barşynda Owganystanda oba hojalygyny, hususan-da maldarçylygy ösdürmek, şäher hojalygyny dikeltmek, maýyp-müjrüpleri, çagalary, aýallary, garrylary däri-dermanlar bilen üpjün etmek babatda berilmeli kömek umumy ykrar edilen maksatnama görnüşine eýe boldy.
1998-nji ýylyň ýazynda Aşgabatda BMG-niň howandarlygynda Owganystandaky ýagdaýy parahatçylykly ýol bilen düzgünleşdirmek boýunça iki günlük pikir alyşmalar geçirildi. Pikir alyşmalara duşmançylykly taraplaryň ikisiniňem – Talyplar hereketiniň we Demirgazyk alýansyň hem wekilleri gatnaşdylar. Olar Türkmenistanyň goşulyşmazlyk, owganara ylalaşygyny gözläp tapmaga aňrybaş derejede ýardam etmek ýörelgelerine hormat goýýandyklaryny aýtdylar. Pikir alyşmalaryň netijesinde taraplaryň arasynda ylalaşdyryjy topary döretmek kararyna hem gelindi. Şondan soň Owganystanda kadaly durmuşa geçiş we halk hojalygyny dikeldiş döwri başlandy. Şu mynasybetli Owganystana berilýän ynsanperwer kömekleriň, möçberi üzül-kesil artdy. Bu ynsanperwer goldawa Türkmenistan hem goşuldy. Halkara kömeginiň 40 göterime golaýy Türkmenabadyň we Serhetabadyň üstünden geçdi. Türkmenistanyň özi hem azyk önümleri, egin-eşikler, däri-dermanlar we ş.m. ýüklenen awtomobil kerwenlerini goňşy ýurda iberip başlady. Häzirki wagtda Türkmenistanyň Owganystana goldawy diňe ynsanperwer kömek bilen çäklenmeýär. Ol, ozal hem bellenip geçilişi ýaly, giň möçberli sosial-ykdysady kömegi hem öz içine alýar. Owgan halky türkmen nebit önümleriniň, elektrik energiýasynyň hem eşretini görýär. türkmen–owgan hyzmatdaşlygy ösýär we ol iki halkyň hem bähbitlerine laýyk gelýär.
Berkarar döwletimiziň bagtyýarlyk döwründe, hormatly Prezidentimiziň parasatly ýolbaşçylygynda halkara guramalary tarapyndan Aşgabatda ýokary derejeli forumlary geçirmeklik asylly däbe öwrüldi. Bu asylly däbe görä, ýaňy-ýakynda – şu ýylyň 15-nji aprelinda paýtagtymyz Aşgabatda täze açylan Türkmenistanyň Maslahatlar merkeziniň binasynda «Garaşsyz, baky Bitarap Türkmenistanyň parahatçylygyň we ynanyşmagyň hatyrasyna halkara hyzmatdaşlygy» atly halkara maslahaty geçirildi. Ak şäherimiz Aşgabatda şunuň ýaly ýokary derejedäki halkara maslahatlarynyň yzygiderli geçirilmegi biziň ýurdumyzyň Bitarap döwlet hökmünde dünýä jemgyýetçiliginde abraýynyň artýandygynyň aýdyň subutnamasydyr.
Rahmanow A.Birleşen Milletler Guramasy we onuň ulgamy. Ýokary okuw mekdepleriniň halkara gatnaşyklary we diplomatiýa, halkara hukugy, halkara  ykdysady gatnaşyklary, halkara žurnalistikasy, taryh, syýasaty öwreniş  hünärleriniň talyplary üçin okuw kitaby. – A: Türkmen döwlet neşirýat gullugy, 2014.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Orazgylyjow Ý. Türkmenistanyň taryhy (Türkmenistan Garaşsyzlyk zamanynda), II kitap. – A.: Türkmen döwlet neşirýat gullugy, 2014.
Aşgabat – ilkinji syýahatçylaryň ýatlama ýazgylarynda .
Gözel paýtagtymyz Aşgabada mundan 140 ýyl ozal  we ondan soňra syýahat eden ilkinji jahankeşdeler, şäheriň  özlerinde galdyran täsin täsiri barada ýakymly ýatlamalary miras goýup gidipdirler.
XIX asyryň ahyrynda ýurdumyza syýahat eden fransuz serkerdesi Edgard Bulanžýe Aşgabat demirýoly barada täsin ýazgylar galdyrypdyr. Ýewropadakydan tapawutly bolan giň wagonlar, aşgabatly adamlaryň myhmansöýerligi hakdaky gürrüňiniň arasynda, ol otluda edilýän hyzmat barada şeýle ýazýar: «Täze azyk harytlary, adatça, Aşgabatdan satyn alynýar. Bu ýerde size goýun etinden bişirilen ajaýyp ýapmaçlary hödür edip, yzyndanam bir kesim gawun bererler. Olar ýaly gawuny men şu ýerden başga hiç ýerde iýip görmedim. Ol şeýle bir näzik bolup, agzyňda eräp gidýär hemem onuň adatdan daşary ysy bolup, şol bir wagtyň özünde-de örän süýji bolýar. Bu gawunyň başga ýerde duşmaýan aýratyn bir görnüşi bolmaly. Iýlip-içilen zatlaryň üstüni tagamly üzüm we näzikden iri şetdalylar ýetirýär. Aşgabat Peterburgdan şeýle uzakda ýerleşse-de, oňa garamazdan, bu ýerde hem şeýle oňat we, köplenç, bol hem-de saýlama naharlary iýýärler».
Paýtagtymyz Aşgabada 1901-nji ýylda syýahat eden rus ýazyjysy Ý. Markow öz ýazgylarynda: «Çölüň çägesinden we toýunsow teke obalaryndan soň, Aşgabat mende iň bir gowy täsir galdyrdy. Bu akja, arassaja, täzeje şäherçe bolup, özüniň göm-gök bolup oturan bagjagazlary, şadyýan öýjagazlary bilen ýalkym saçýan uly şähere öwrülmegiň aladasy bilen dem alýardy. Tomsuna onuň dymyk bolýandygyny aýdýarlar, ýöne häzir – baharyň möwç urýan mahaly ol iň bir ter näziklik bilen dem alýar. Nirä seretseň suw, nirä seretseň suw çüwdürimleri, hususy öýleriň ýanyndaky çaklaňja bagjagazlarda-da, şäheriň baglarynda-da, şäher meýdançalarynda-da ýagdaý şonuň ýaly. Suw 12 werst uzaklykdaky dag çeşmelerinden iň bir ýönekeý we arzan suw geçirijisiniň kömegi arkaly getirilýär. Köçeleriň hemmesi syrylyp-süpürilipdir, suwlanypdyr, olaryň gyralaryna agaçlar ekilipdir. Hemme ýerde berk harby düzgün göze ilýär. Aşgabadyň öýleri, harby şäherlere mahsus bolşy ýaly, ýönekeý, kiçeňräk bolup, biri-birlerine meňzäp dur. Ýöne oňa garamazdan, olar giň, bolluk bilen ölçelen mülklerde, bagjagazlaryň arasynda, gözenekli germewleriň aňyrsynda salnypdyr. Bu ýaşajyk baglar ösüp-ulalaýsalar, gowy kölege berip, töwerege terlik çaýarlar. Öýjagazlar daşdan salnyp, olar pessejikligi, üçekleriniň ýapgytlygy bilen tapawutlanýar. Aşgabat ýöne bir rus şäheriniň däl-de, mysal üçin, italýan şäheriniň galdyrýan täsiri ýaly täsir galdyrýar» - diýip beýan edýär.
1901–1904-nji ýyllaryň aralygynda Aşgabatda gulluk eden belli rus ýazyjysy W. Ýan (Ýançeweskiý) hem, takmynan, şol zatlary belläp geçipdir: «Bu miweli baglar bilen gurşalyp, çig kerpiçden salnan köp sanly öýjagazlardan ybarat, harby inženeriň eli bilen meýilnamalaşdyrylan göni köçeleri bolan, syrdam derekler, kaştan agaçlary we ak akasiýalar ekilen çaklaňja, arassaja şäherdi. Häzirki döwürdäki ýaly ýanköçeler ýokdy, köçeleriň uzaboýuna bolsa, esasy ýol bilen pyýadalaryň ýöreýän ýodasynyň aralygyndan ýaplar şyg-şyg edip akýardylar. Olardaky dury suw daglardan akyp gelýärdi. Şäher bir gatly jaýlardan ybaratdy. Birnäçe gezek gaýtalanan ýer titremelerden soň, iň bir ýeňil görnüşdäki bir gatly jaýlardan başga beýik jaý salmak gadagan edilipdi. Şäheriň muzeýi ýeke-täk iki gatly jaýdy. Şäherçe berkitme tarapyndan eşidilýän duýduryş owazlary boýunça oýanyp, şolar boýunça-da uka gidýärdi. Daň bilen we gün ýaşyp barýarka ümsüm howada surnaýyň owazy we irden hem-de agşam gaýtalanýan dogalara hiňlenýän esgerleriň sesleri uzaklara ýaýraýardy. Şäherçede uzak wagtlap galmaga isleg bildirýän islendik adam Köşi obasynyň ýerleşýän tarapyndan bölünip berilýän melleklik ýerden özüne-de ýer berilmegini haýyş edýärdi. Adatça, ol jaý gurunmak üçin kömek puluny hem alýardy».
1918-nji ýylda iňlis generaly Mallesonyň toparyna goşulyp Aşgabada gelen Sidneýli (Awstraliýa) polkownik S.H.Ellisiň ýatlamalarynda gyzykly maglumatlara duş gelmek bolýar. Polkownik Ellis şäheri şeýle suratlandyrýar: «Aşgabat harby we dolandyryş merkezi bolup, giňişlige ýykgyn edýän rus äheňinde gurlupdyr. Ýaşaýyş jaýlary we umumy ýaşaýyş jaýlary Hindistandaky özlerine kybapdaş desgalardan has gowudyklary bilen tapawutlanýarlar. Ofiserlere we beýlekilere niýetlenip salnan jaýlar ajaýypdy. Hemme ýerde hajathanalar we naharhanalar bardy. Gyzgyn we sowuk suw haçan diýseň tapylýardy. Harby maşklar üçin niýetlenen meýdançalar giň bolup, agaçlar bilen gurşalandy. Hindistanda gulluk edýän britan ofiserleriniň rus harby şäherleriniň wagtlaýyn häsiýete eýedikleri baradaky garaýşy Aşgabatdaky haýbatly we giň jaýlary görende zym-zyýat bolýardy».
Paýtagtymyz Aşgabat barada 1965-nji ýylda bu ýerde bolan amerikan syýahatçylary Jon we Meri Korwenler guwanç bilen şeýle ýazypdyrlar: «Men we aýalym ikimiz Aşgabat şäherine, onuň giň köçelerine, häzirki zaman ýaşaýyş jaýlaryna, seýilgählerine, hökümet edaralarynyň jaýlaryna haýran galdyk. Biz gadymy şäheri görermikäk öýdüpdik, ýöne oňa derek gözümiziň öňünde häzirki zamanyň ösýän, senagat kärhanalary bolan şäheri peýda boldy. Bizde şäheriň binagärçiligi ajaýyp täsir galdyrdy. Owadan agaçlary, gülleri, kärhanalary görüp, biz haýran galdyk». Häzirki döwürde täze köçeler, täze kärhanalar, täze dolandyryş we medeni jaýlaryň arkasyndan tanalmaz ýaly derejede özgeren Aşgabady synlap, Korwenleriň maşgalasynyň aýtjak sözlerini bilmek diýseň gyzykly bolardy!
Öwez Gündogdyýewiň  Aşgabat – Keramatly Ärsagyň şäheri.  – A.:TDNG. 2005.
Aşgabat — ilkinji türkmen metbugatynyň dörän şäheri.
Başy belent Köpetdagyň eteginde ýerleşip, bagy-bossanlyga bürenip oturan gözel paýtagtymyz Aşgabat ilkinji türkmen metbugatynyň dörän şäheridir. Aşgabat şäheriniň döredileninden 10 ýyl soň — 1891-nji ýylda bu ýerde ilkinji metbugat edarasy — «Ashabadskiý westnik obýawleniý» («Bildirişleriň aşgabatly habarçysy») gazeti  döredilipdir. Bu neşiriň adyndan hem mälim bolşy ýaly, gazetde esasan bildirişler rus dilinde neşir edilipdir. Paýtagtymyz Aşgabatda 1895-nji ýylyň 12-nji ýanwarynda ýene-de bir türkmen metbugaty — «Zakaspiýskoýe obozreniýe» («Zakaspiý syny») gazeti döredilipdir. Bu gazetde ýurdumyzyň ýerli habarlary rus dilinde çap edilipdir. Syýasy-jemgyýetçilik, söwda-senagat we edebi neşir bolan «Zakaspiýskoýe obozreniýe» gazetinde  ýurdumyzyň Eýran bilen şol döwürdäki söwda gatnaşyklary baradaky habarlaram şöhlelendirilipdir. Gazetdäki habarlar we makalalar fotosuratlar, portretler, dürli şekilli suratlar bilen berlipdir. Aşgabatda dörän ilkinji türkmen metbugaty bolan «Zakaspiýskoýe obozreniýe» gazeti ilki-ilkiler hepdede üç gezek, 1897-nji ýyldan başlap bolsa her günde çykypdyr. Bu gazetiň  iň soňky sany 1913-nji ýylyň 31-nji martynda çykypdyr.
1899-njy ýylda bolsa, Aşgabat şäherimiziň ady bilen atdaş «Ashabad» gazeti döredilýär. Rus dilinde çykarylan bu neşirde ýurdumyzyň täzeliklerinden daşary Russiýanyň merkezi gazetlerinden hem-de «Russkiý Turkestan» gazetinden köp materiallar göçürilip çap edilipdir. «Ashabad» gazetiniň iň soňky sany 1918-nji ýylyň 14-nji maýynda çykdy. Gözel paýtagtymyz Aşgabat bilen adybir gazet Garaşsyzlyk ýyllarynda täzeden neşir edilip başlandy.
Aşgabatda 1914-nji ýylyň 14-nji dekabryndan türkmen we pars dillerinde «Ruznameý-i Maweraýy Bahry-Hazar» («Zakaspiýskaýa tuzemnaýa gazeta») gazeti neşir edilip başlanýar. Bu gazet hepdede köplenç iki gezek çykypdyr.
«Ruznameý-i Maweraýy Bahry-Hazar» gazetiniň başdaky iki sahypasy türkmen dilinde, soňky iki sahypasy hem pars dilinde bolupdyr. Gazetde ýurdumyzyň şol döwürdäki ykdysady we syýasy ýagdaýyna, türkmenleriň taryhyna, durmuşyna, urp-adatlaryna, folkloryna, klassyky edebiýatyna hem halk döredijiligine degişli makalalar ep-esli orun tutupdyr. «Ruznameý-i Maweraýy Bahry-Hazar» gazeti 1917-nji ýylyň aprel aýynyň ahyryna çenli neşir edilýär.
1917-nji ýylyň 1-nji iýunyndan başlap Aşgabatda «Trudowaýa mysl» atly gündelik gazet çap edilip başlanýar.  Gazetiň  birinji sahypasynda şol döwrüň möhüm meselelerine degişli çagyryşlar, şygarlar, ikinji sahypasynda bolsa ýurdumyzyň habarlary, bildirişler ýerleşdirilipdir. Aşgabatda neşir edilen «Trudowaýa mysl» gazetiniň haçan ýatyrylandygy barada maglumat saklanyp galmandyr.
1919-njy ýylyň iýul aýynyň başlarynda paýtagtymyz Aşgabatda  «Gornist» gazeti neşir edilip başlanýar. Bu gazetde «Musulmanlaryň arasynda», «Işçiniň pikirleri», «Profsoýuz durmuşy», «Türkmen halky üçin ýagtylyga we medeniýete tarap beýik  ýol»,  «Her bir daýhanyň nämäni bilmegi gerek» we şuňa meňzeş rubrikalar astynda makalalar ýerleşdirilipdir. «Gornist» gazeti 1920-nji ýylyň ýanwar aýyna çenli çykdy.
Aşgabatda 1920-nji ýylyň  ýanwaryndan  1921-nji ýylyň apreline çenli «Nabat rewolýusii» gazeti, 1921-nji ýylyň 14-nji aprelinden 1924-nji ýylyň 1-nji apreline çenli  «Turkmenskiýe izwestiýa» gazeti neşir edilipdir. Bu gazetlerde esasan ýurdumyzyň halk hojalygyny özgertmek meselelerine degişli makalalar öz beýanyny tapypdyr.
Paýtagtymyzda 1920-nji ýylyň 29-njy iýulyndan başlap, «Türkmenistan» gazeti neşir edilip başlandy. Bu gazet häzirki wagtda Garaşsyz, baky Bitarap Türkmenistan döwletimiziň baş gazeti bolup hyzmat edýär. «Türkmenistan» gazeti barada «Türkmenportal»  geçen ýylyň 29-njy iýulynda bu gazetiň  döredilmeginiň 100 ýyllygy mynasybetli okyjylar üçin has giňişleýin makala taýýarlady.
Ýurdumyzyň merkezi şäheri Aşgabatda 1924-nji ýylyň 5-nji noýabrynda «Turkmenskaýa iskra» atly gündelik gazet döredildi. Ýurdumyzyň Garaşsyzlyk ýyllarynda hemişelik Bitaraplyk derejesine eýe bolmaklygy bilen, bu gazet«Neýtralnyý Türkmenistan» gazeti diýlip atlandyryldy. Gazet häzirki ajaýyp döwrümizde-de halkymyza hyzmat edýär.
1925-nji ýylyň 21-nji ýanwarynda Aşgabat şäherinde «Daýhan» gazeti türkmen dilinde çap edilip başlandy. Möçberi 6 sahypadan ybarat bolan bu gazet her bäş günde iki gezek çykarylypdyr. «Daýhan» gazetiniň iň soňky sany 1935-nji ýylyň 29-njy awgustynda çykypdyr. Bu neşir hormatly Prezidentimiziň tagallasy bilen 2008-nji ýylyň 1-nji ýanwarynda «Bereketli toprak» gazeti ady bilen gaýtadan dikeldildi.
Paýtagtymyzda 1925-nji ýylyň martyndan bäri neşir edilip gelinýän «Ýaş kommunist» gazeti 1992-nji ýylyň 12-nji sentýabryndan häzirki güne çenli  «Watan» gazeti ady bilen çykýar. Gazetiň 1975-nji ýylda 50 ýyllyk, 1985-nji ýylda 60 ýyllyk, 1995-nji ýylda bolsa 70 ýyllyk ýubileý seneleri bellenildi.
Aşgabatda 1928-nji ýylyň iýul aýynda «Türkmen medeniýeti» žurnaly neşir edilip başlanýar.  Bu žurnal 1932-nji ýyldan  1936-njy ýyla çenli «Türkmenistan şura edebiýaty», 1936-njy ýyldaky 2-nji sany «Türkmenistan sowet edebiýaty», 1936-njy ýyldaky 3-nji sanyndan başlap bolsa «Sowet edebiýaty» diýlip atlandyrylypdyr.  Bu žurnal ýurdumyz Garaşsyz bolanyndan soň — 1992-nji ýylyň 12-nji sentýabryndan «Garagum» žurnaly diýlip atlandyryldy.
1928-nji ýylyň baharynda Aşgabat şäherinde milli goşun habarçylarynyň konferensiýasy bolupdyr.  Bu konferensiýada  ýurdumyzyň şol döwürlerdäki goşunyň türkmen milli bölümleriniň esgerlerine we serkerdelerine hyzmat eder ýaly türkmen dilinde ýörite harby gazetiň neşir edilmeginiň zerurlygy öňe sürlüpdir. Netijede bolsa, türkmen dilinde ýörite harby gazet «Gyzyl Goşun» ady bilen 1930-njy ýylyň 12-nji ýanwarynda çykyp başlapdyr. 1937-nji ýyla çenli neşir edilen «Gyzyl Goşun» gazetiniň redaksiýasy 1933-nji ýylyň başynda  Aşgabatdan Mary şäherine geçirilýär.  Ýurt Garaşsyzlygymyza eýe bolmagymyz bilen bu gazet  1993-nji ýylyň 6-njy martynda «Esger» gazeti ady bilen gaýtadan dikeldilýär we paýtagtymyz Aşgabatda neşir edilip başlanýar.
Aşgabatda 1929-njy ýylyň noýabr aýyndan bäri çap edilip gelýän «Täze oba» žurnaly, häzirki günde hem ýurdumyzyň oba hojalyk pudagynyň hünärmenleri üçin gymmatly gollanma bolup durýar.
1930-njy ýylda Aşgabatda «Signal» gazeti neşir edilip başlanýar.  Ýurdumyz Garaşsyz bolanyndan soň, bu gazet 1993-nji ýylyň 22-nji aprelinden  «Türkmen demirýolçusy» ady bilen, 1996-njy ýylyň 27-nji sentýabryndan «Türkmeniň ýüpek ýoly» ady bilen neşir edilýär. Häzirki wagtda hem «Türkmeniň ýüpek ýoly» gazeti «Türkmendemirýollary» agentliginiň neşiri bolup durýar.
Paýtagtymyzda 1931-nji ýylyň noýabryndan başlap, «Aýallar sesi» žurnaly neşir edilip başlanýar. Bu žurnal Berkarar döwletimiziň bagtyýarlyk döwründe «Zenan kalby» ady bilen neşir edilýär.
Ýurdumyzyň merkezi şäheri bolan Aşgabatda 1952-nji ýylyň 11-nji ýanwaryndan  «Mugallymlar gazeti», 1958-nji ýylyň 5-nji iýulyndan bolsa «Edebiýat we sungat» gazeti neşir edilip, häzirki güne çenli halkymyza hyzmat edip gelýär.
Ata Watanymyz Türkmenistanyň Garaşsyzlyk ýyllarynda paýtagtymyz Aşgabatda «Türkmen dünýäsi», «Türkmenistanyň Prezidentiniň metbugat çapary», «Türkmen sporty», «Nesil», «Rysgal», «Zaman», «Adalat», «Biznes Reklama», «Nebit-gaz», «Güneş», «Diýar»,  «Türkmen medeniýeti», «Miras», «Bilim»,   «Saglyk» we başga-da birnäçe täze neşirler döredi.
Şeýlelikde, paýtagtymyz Aşgabat 1895-nji ýylyň 12-nji ýanwaryndan häzirki güne çenli iri metbugat merkezi hökmünde tanalýar.
Türkmenistanyň taryhy boýunça hrestomatiýa. "Ylym" neşirýaty. 1992.
Türkmen žurnalistikasynyň taryhy atly okuw gollanmasy. Aşgabat - 2010.
Öwez Gündogdyýewiň «Aşgabat – Keramatly Ärsagyň şäheri» atly kitaby. Aşgabat - 2005.
Aşgabat - kämil nesliň kemala geliş merkezi .
Ak mermerli paýtagtymyz özüniň 140 ýyllyk taryhy ýolunda türkmen halkymyzyň kämil nesilleriniň kemal geliş merkezi bolup hereket edipdir. Watanymyzyň görnükli döwlet işgärleriniň,  tanymal alymlarynyň,  halypa ýazyjy-şahyrlarynyň, meşhur artistleridir aýdymçylarynyň, saglygy goraýyş işgärleridir mugallymlarynyň, halk hojalygynyň dürli ykdysady pudaklarynda zähmet çekýän ussat hünärmenleriniň, dünýä belli sportmenleriniň aglabasy ýurdumyzyň merkezi şäherinde — gözel paýtagtymyz Aşgabatda tälim alyp, kemala gelipdirler. Diýmek, ajaýyp şäherimiz Aşgabat bir asyrdan bäri Watanymyzyň dürli sebitlerinden bolan türkmen raýatlaryna hyzmat edip gelýän ýokary okuw mekdepleriniň ýerleşýän iri bilim merkezidir.
Paýtagtymyz Aşgabatda mundan bir asyr ozal — 1922-nji ýylda orta hünärli mugalymlary taýýarlaýan ilkinji okuw jaýy — pedtehnikum döredililipdir.
Ýurdumyzyň merkezi şäherinde 1930-njy ýylda halyçylyk tehnikumy we Oba hojalyk instituty,  1931-nji ýylda bolsa mugallymçylyk  we lukmançylyk  institutlary açylýar.
Türkmenistanyň Döwlet Lukmançylyk institutynyň 1931-nji ýylyň 29-njy dekabrynda açylan binasy 1948-nji ýylyň Aşgabat ýer titremesinde weýran bolýar.
Aşgabat  şäherinde 1930-njy ýylda esaslandyrylan Oba hojalyk institutyna 1998-nji ýylda uniwersitet derejesi berildi we S.A.Nyýazow adyndaky Türkmen oba hojalyk uniwersiteti diýlip atlandyrylýar. Bu uniwersitetde 6 fakultet we 16 kafedra hereket edýär.
Paýtagtymyz Aşgabatda 1931-nji ýylda esaslandyrylan mugallymçylyk instituty 1950-nji ýylda  Türkmen döwlet uniwersitetine öwrüldi. Bu ýokary okuw mekdebi 1991-nji ýylyň 13-nji maýyndan bäri türkmeniň akyldar şahyry Magtymgulynyň adyny göterýär. Uniwersitetiň täze baş binasy 2007-nji ýylyň fewral aýynda, fizika we matematika fakultetiniň täze binasy  2008-nji ýylyň 1-nji sentýabrynda, geografiýa fakultetiniň täze binasy 2011-nji ýylyň 1-nji sentýabrynda, himiýa we biologiýa fakultetiniň täze binasy bolsa 2017-nji ýylyň 1-nji sentýabrynda açylyp, ulanylmaga berildi. Bu uniwersitetde häzirki wagtda 12 fakultet bilen 37 kafedra işleýär.
Ýurdumyzyň merkezi şäherinde 1963-nji ýylyň 1-nji sentýabrynda Türkmen Döwlet politehniki instituty döredililipdir. Institutyň gurluşynda 4 fakultet we 26 kafedra hereket edipdir.
2012-nji ýylda Türkmen politehniki instituty ýapylyp, täze iki sany ýokary okuw mekdepleri, ýagny Türkmen döwlet binagärlik-gurluşyk instituty we Türkmen döwlet nebit we gaz instituty döredilýär. Türkmen döwlet binagärlik-gurluşyk instituty ýurdumyzyň öňdebaryjy inžener-tehniki ýokary okuw mekdebi bolup durýar. Institutda 7 sany fakultet we 26 sany kafedra hereket edýär.     Hormatly Prezidentimiziň 2013-nji ýylyň 9-njy awgustynda çykaran PP-6391 belgili Permany bilen Türkmen döwlet nebit we gaz institutyna halkara uniwersitet derejesi berildi hem-de Halkara nebit we gaz uniwersiteti diýlip atlandyryldy. 2021-nji ýylyň 12-nji fewralynda Türkmenistanyň Mejlisiniň 329-VI belgili Kararyna laýyklykda Halkara nebit we gaz uniwersitetine Ýagşygeldi Kakaýewiň ady dakyldy hem-de Ýagşygeldi Kakaýew adyndaky Halkara nebit we gaz uniwersiteti diýlip atlandyryldy. Uniwersitetiň 6 fakultetinde 23 hünär boýunça ýokary bilimli hünärmenler we 5 taýýarlyk ugry boýunça bakalawrlar taýýarlanylýar.
Paýtagtymyz Aşgabatda ýurdumyzyň Maýa Kulyýewa adyndaky Türkmen milli konserwatoriýasy 1972-nji ýylda esaslandyrylýar, 1993-nji ýylda bolsa, Milli konserwatoriýa adyna eýe bolýar, 2019-njy ýylda bu ýokary okuw mekdebine Türkmenistanyň Gahrymany Maýa Kulyýewanyň ady dakylýar. Konserwatoriýada häzirki wagtda 4 fakultet, 16 kafedra hereket edýär.
Gözel Paýtagtymyz Aşgabatda Türkmen halk hojalyk instituty 1980-nji ýylyň 31-nji ýanwarynda döredildi. Bu ýokary okuw jaýynyň Türkmen halk hojalyk instituty ady 2008-nji ýylyň 14-nji aprelinde üýtgedilip, Türkmen Döwlet ykdysadyýet we dolandyryş instituty diýlip atlandyryldy. Institutyň dünýä ülňülerine laýyk gelýän, iň kämil enjamlar bilen enjamlaşdyrylan täze ajaýyp binasy 2011-nji ýylyň 28-nji sentýabrynda ulanylmaga berildi. Türkmen döwlet ykdysadyýet we dolandyryş institutynda häzirki wagtda hünärmenleri taýýarlamak Ykdysadyýet, Maliýe, Menejment, Marketing fakultetlerinde alnyp barylýar.
Ýurdumyzyň merkezi şäherinde 1980-nji ýylda Türkmen döwlet bedenterbiýe instituty döredildi. Bu institutyň ady 1997-nji ýylda Türkmenistanyň Milli sport we syýahatçylyk instituty diýlip üýtgedildi. Hormatly Prezidentimiziň 2019-njy ýylyň 12-nji iýunynda kabul eden Kararyna laýyklykda, ýurdumyzyň bedenterbiýe we sport ulgamy üçin ýokary derejeli hünärmenleriň taýýarlygyny kämilleşdirmek maksady bilen institutyň hereket eden öňki ady üýtgedilip, ol Türkmen döwlet bedenterbiýe we sport instituty diýlip atlandyryldy.  Institutda 8 hünär boýunça hünärmenleri taýýarlaýan 3 fakultet we 13 kafedra  hereket edýär. Olarda alnyp barylýan ýöriteleşdirilen sapaklar esasynda sportuň 46 görnüşinden tälimçiler taýýarlanylýar.
Aşgabadyň rus dili we edebiýaty pedagogik instituty 1984-nji ýylyň 1-nji martyndan işe başlady. Bu institut 1990-njy ýylyň 1-nji fewralyndan Türkmen döwlet diller we edebiýat pedagogik instituty diýlip atlandyryldy. 1991-nji ýylyň 13-nji maýynda Türkmen döwlet diller we edebiýat pedagogik institutyna Döwletmämmet Azadynyň ady dakyldy. 1995-nji ýylyň 11-nji awgustynda bolsa instituta Döwletmämmet Azady adyndaky Türkmen milli dünýä dilleri instituty diýen at berildi. Institutda 14 sany dil boýunça hünärmen taýýarlanylýar. Institutyň düzüminde 5 fakultet, 16 kafedra işleýär.
Ýurdumyzyň merkezi şäherinde Türkmen döwlet medeniýet instituty 1992-nji ýylyň  4-nji ýanwarynda döredildi. Bu institutyň täze binasy 2011-nji ýylda açylyp, ulanylmaga berildi. Institutda häzirki wagtda 4 fakultet, 12 kafedra hereket edýär.
Aşgabat şäherinde Türkmen döwlet ulаg wе аrаgаtnаşyк instituty 1992-nji ýylda döredildi.  2019-njy ýylyň 12-nji iýunynda hormatly Prezidentimiz bu institutyň binýadynda «Türkmenistanyň Telekommunikasiýalar we informatika institutyny döretmek hakyndaky» Permana gol çekdi. Sanly ykdysadyýete geçmekde zerur bolan hünärmenleri taýýarlamak maksady bilen, Türkmenistanyň Telekommunikasiýalar we informatika institutynda jemi 21 hünär boýunça hünärmenleri taýýarlaýan 5 fakultet döredildi. Institutyň ozalky demir ýol, ulag gurluşygy we ykdysadýet fakulteti bolsa Türkmenistanyň Inžener-teniki we ulag kommunikasiýalary institutyna göçürildi.
Paýtagtymyz Aşgabatda Türkmenistanyň Döwlet çeperçilik akademiýasy 1994-nji ýylda döredilýär. 2004-nji ýylda bolsa akademiýanyň täze döwrebap binalar toplumy gurulýar. Türkmenistanyň Döwlet çeperçilik akademiýasynda 3 fakultet we 8 kafedra hereket edýär.
Aşgabat şäherinde hormatly Prezidentimiziň 2008-nji ýylyň 20-nji martynda çykaran Permany bilen Türkmenistanyň Daşary işler ministrliginiň Halkara gatnaşyklary instituty döredildi. Bu ýokary okuw mekdebinde fakultetleriň 4-si, kafedralaryň 6-sy hereket edýär.
Milli Liderimiziň 2011-nji ýylyň 8-nji iýulynda çykaran Permany bilen ýurdumyzyň merkezi şäherinde Türkmen döwlet maliýe instituty döredildi.  2013-nji ýylda bolsa paýtagtymyz Aşgabatda Halkara ynsanperwer ylymlary we ösüş uniwersiteti döredildi. Bu uniwersitetiň binýadynda dil öwreniş bölümi, bäş fakultet we 13 kafedra işleýär. Okuwlar iňlis dilinde alnyp barylýar.
Ýurdumyzyň merkezi şäherinde hormatly Prezidentimiziň 2017-nji ýylyň 16-njy iýunyndaky Karary bilen Türkmenistanyň Jemagat hojalygy ministrliginiň Türkmenistanyň Jemagat hojalygy instituty döredildi. Bu institut 2019-njy ýylyň 12-nji iýunynda Türkmenistanyň Inžener-teniki we ulag kommunikasiýalary instituty diýip atlandyryldy. Türkmenistanyň Inžener-teniki we ulag kommunikasiýalary institutynda 6 fakultet, 19 kafedra bolup, talyplar 27 hünär boýunça bilim alýarlar.
Paýtagtymyz Aşgabatda 1993-nji ýylda Harby institut, 1998-nji ýylda Türkmenistanyň Içeri işler ministrliginiň instituty, 2007-nji ýylda Türkmenistanyň Milli Howpsuzlyk instituty, 2011-nji ýylda Serhet instituty we Harby-deňiz instituty açyldy. Diýmek, ýurdumyzyň merkezi şäherinde  21 sany ýokary okuw mekdebi ýerleşýär. Milli Liderimiziň atalyk aladalarynyň netijesinde paýtagtymyz Aşgabatda orta hünär okuw mekdepleriniň hem birnäçesi açyldy. Munuň özi bolsa, ak şäherimiz Aşgabadyň hakykatdan-da, kämil nesiliň kemala geliş merkezi bolup, ýüreklerde baky ýaşaýandygyny alamatlandyrýar.
Türkmenistanyň taryhy boýunça hrestomatiýa. "Ylym" neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
Aşgabat — köp milletli şäher.
Gözel paýtagtymyz Aşgabat Watanymyzyň iri işewürlik merkezi bolansoň, ýurdumyzyň beýleki sebitlerine garanyňda iň köp milletli şäherdir. Muny ýurdumyzyň merkezi şäheriniň geçen 140 ýyllyk taryhy ýoly hem aýan edýär.
Aşgabatda ilatyň sany aýry-aýry durmuş-ykdysady tapgyrlarda örän çalt depginler bilen ösüpdir. Paýtagtymyzyň ilatynyň ösmeginde 1885-nji ýylda bu ýere çenli gurlan demir ýol gurluşygynyň hem örän möhüm ähmiýeti bolupdyr. Bu ýere iş gözläp Kawkazdan, Wolgadan, Eýrandan adamlar göçüp gelipdir.
Aşgabatda 1897-nji ýylda geçirilen ilkinji ilat ýazuwynda 19426 sany adamyň, 1908-nji ýylda geçirilen ilat ýazuwynda 39867 adamyň, 1911-nji ýylda geçirilen ilat ýazuwynda bolsa, 49384 sany adamyň ýaşaýandygy we paýtagtymyzyň köp milletli şähere öwrülendigi bellige alyndy.
Aşgabat şäheri döredileninden soňra geçen ilkinji 20 ýylda — 1911-nji ýylda paýtagtymyzyň ýaşaýjylary esasan, ruslardan, ilatyň 20 göterimi bolsa Kawkaz halklaryndan ybarat bolupdyr. Ol döwürde şäherli türkmenler has az bolupdyr. Çünki, ata-babalarymyzyň «Towşana dogduk depe» diýen parasatly taglymyny özüne ýol-ýörelge edin türkmen halky öz göbek ganynyň damyp kemala gelen  we beýnisiniň bekän oturymly ýerinden aňsat-aňsat göç eden halk bolmandyr. Hut şonuň üçinem, şol döwürde Aşgabat obasynda täze dörän bu şäherde türkmenleriň sany gaty az bolupdyr. Ýöne, 1924-nji ýylyň 27-nji oktýabrynda ýurdumyzyň häzirki çäginiň — Türkmenistanyň kartasy işlenilip düzüleninden soňra, Aşgabadyň ilatynyň türkmen milletlisi kem-kemden köpelipdir. Ýagny, Aşgabat döwletimiziň syýasy, ykdysady, ylmy-medeni merkezine hem-de ýurdy dolandyryjy edaralaryň ýerleşýän ýerine öwrülensoň, bu ýere iş üsti bilen göçüp gelýän ýerli halkyň — türkmenleriň sany ýylsaýyn artypdyr.
1926-njy ýylyň ilat ýazuwy boýunça Aşgabatda 51593 adam ýaşapdyr we ilatyň ösüşi 1897-nji ýylyň ilat ýazuwyna garaňda 2,5 esseden-de köpelipdir.  1926-njy ýylyň ilat ýazuwynyň maglumatlaryna görä, paýtagtymyzyň ýaşaýjylarynyň 92,4 göterimi ruslardan, 11,3 göterimi ermenilerden, 4,3 göterimi  parslardan, 2,2 göterimi türkmenlerden, galan 29,8 göterimi bolsa beýleki milletlerden ybarat bolupdyr. Aşgabatda 1926-njy ýylda işçileriň sany 4015 adam bolupdyr. 1911-njy ýylda bolsa, bu görkeziji 210 sany adamdy.
Şol ýyllarda paýtagtymyzyň ýerli ilaty kem-kemden köpelipdir. 1939-njy ýylyň ilat ýazuwynyň maglumatlaryna görä, Aşgabadyň 126,5 müň ilatynyň 11,7 göterimi türkmenler bolupdyr. 1948-nji ýylyň 6-njy oktýabrynda Aşgabatda bolup geçen güýçli ýer titremesi bu ýerde ilatyň sanynyň ösüşini ep-esli togtadypdyr. Bu ýer titremesinden 10 ýyl gowrak wagt geçenden soň, 1959-njy ýylyň ilat ýazuwy boýunça Aşgabadyň ilaty 169,9 müň adama ýetipdir. Ondan soňky ýyllarda ýurdumyzyň paýtagtynyň ilatynyň sany barha çalt ösüpdir.  Şäherde 1981-nji ýylda 328,8 müň adam ýaşan bolsa, 1990-njy ýylda bu görkeziji  409,8 müň adama ýetipdir.
Ata Watanymyz Türkmenistanyň döwlet Garaşsyzlygyna eýe bolmagy bilen, paýtagtymyzyň ýerli halky — türkmen milletlisi has-da köpeldi. Hut şu nukdaýnazardan-da, 1995-nji ýylyň ilat ýazuwynyň netijesinde Aşgabadyň ýaşaýjylarynyň aglabasy türkmenler boldy.
1995-nji ýylda geçirilen ilat ýazuwynyň maglumatlaryna görä, Aşgabadyň ilatynyň sany 547300 adam bolupdyr. Şol 547300 adamyň 314398 sanysy türkmenler, 139847 sanysy ruslar,  12833 sanysy azerbaýjanlar, 20600 sanysy ermeniler, 9708 sanysy ukrainler, 8156 sanysy tatarlar, 4920 sanysy özbekler,  3511 sanysy dagystanlylar, 2321 sanysy gazaklar, 1857 sanysy kürtler, 1768 sanysy beloruslar we 27959 sanysy bolsa beýleki halklar bolupdyr.
Şeýlelikde, 1995-nji ýylda paýtagtymyzyň ilatynyň 57,4 göterimi türkmenler, 25,6 göterimi ruslar, 3,8 göterimi ermeniler, 2,3 göterimi azerbaýjanlar, 1,8 göterimi ukrainler, 1,5 göterimi tatarlar, 0,9 göterimi özbekler, 0,6 göterimi dagystanlylar, 0,4 göterimi gazaklar, 0,3 göterimi kürtler, 0,2 göterimi beloruslar we 5,1 göterimi bolsa beýleki halklar bolupdyr. Ine, şunuň özi hem paýtagtymyz Aşgabadyň köp milletli şäherdigini ýene-de bir gezek aýan edýär.
1999-njy ýylyň ýanwar aýynda paýtagtymyzyň ilatynyň sany 604 müň adama ýetipdir. Munuň özi, şol döwürde ýurdumyzyň ähli ilatynyň 12 göterimine barabar bolupdyr.  1999-njy ýylyň ýanwar aýynda Aşgabatda beýleki milletleriň we halkyýetleriň 105-siniň wekilleriniň ýaşanýandygy barada resmi maglumat taýýarlanypdyr. Şeýlelikde, şol ýylda — 1999-njy ýylyň ýanwar aýynda paýtagtymyz Aşgabadyň ilatynyň 57,4 göterimi türkmenler bolupdyr.
2012-nji ýylyň 15 - 26-njy dekabry aralygynda geçirilen ilat ýazuwy hem ýurdumyzyň paýtagtynyň ýaşaýjylarynyň sanynyň has ýokary derejede artandygyny aýan etdi. Munuň özi bolsa, paýtagtymyz Aşgabatda Garaşsyzlyk zamanasynyň häzirki ajaýyp döwrüniň bolelin hem eşretli durmuşynyň hözirini görüp, abadan hem parahat döwran sürýän halkymyzyň bagtyýar ýaşaýşy üçin döredilýän oňyn şertleriň netijesidir.
Ýaşlar guramasynyň bäsleşigine.
Türkmenistanyň durmuş-ykdysady geografiýasy. - A.: Magaryf. 2000.
Türkmenistanyň taryhy boýunça hrestomatiýa. "Ylym" neşirýaty. 1992.
Aşgabat - medeni galkynyş merkezi.
Hormatly Prezidentimiziň parasatly ýolbaşçylygynda «Türkmenistan – parahatçylygyň we ynanyşmagyň Watany ýyly» diýlip atlandyrylan 2021-nji ýyl paýtagtymyz Aşgabadyň esaslandyrylmagynyň 140 ýyllyk ýubileý toýunyň giň gerimli dabaralarynyň esasynda taryha altyn harplar bilen ýazylar. Bu şanly sene ýurdumyzyň baş şäheriniň döredilen taryhy gününden – mundan 140 ýyl ozaldan häzire çenli medeni galkynyşda ýeten belent sepgidini alamatlandyrar.
Merjen şäherimiz Aşgabat medeni galkynyş merkezi hökmünde 1924-nji ýylda tanalyp başlanýar. Çünki, şol ýylda Aşgabatda Alibek Kantemirowyň ýolbaşçylygynda Türkmenistanda sirk sungaty –  «Jigit Alibek» atly ilkinji sirk ansambly  döredilipdir we oňa esasan türkmen atly ýigitler wekilçilik edipdir.  1928-nji ýylda  M.Tuganowyň ýolbaşçylygynda sekiz adamdan ybarat «Kawkaz daglarynda özüne çekiji» atly sirk ansambly döredilipdir. 1940-njy ýylda bolsa bu ansamlyň teatr toparyna ilkinji gezek türkmen gyzlary girizilipdir.
1944-nji ýylda Aşgabat sirkinde «Güneşli Türkmenistanyň jigitleri» ansamblyny döreden W.Galkanowyň ýolbaşçylygynda türkmen çapyksuwarlarynyň studiýasy açylypdyr. «Güneşli Türkmenistanyň jigitleri» ansambly şol döwürde Sowet Soýuzynyň şäherlerinde gidip eden çykyşlarynda elmydama üstünlik gazanypdyr.
Aşgabat sirkiniň 1924-nji ýylda gurlan ilkinji binasy 1948-nji ýyldaky ýer titremesi zerarly weýran bolupdyr. Bu weýrançylyga garamazdan, şol döwürde pagtagtymyzdaky sirk ansamlary öz işlerini Aşgabadyň açyk meýdançalarynda dowam etdiripdirler.
1960-njy ýylyň başynda Türkmen atçylyk sirk ansamblyna Türkmenistanyň Halk artisti Döwlet Hojabaýew ýolbaşçylyk edipdir we ýylyň ahyrynda bu toparyň esasynda başga bir topar  –  «Annaýewleriň jigit ansambly» Türkmenistanyň Halk artisti Amandurdy Annaýewiň ýolbaşçylygynda döredilipdir. 1982-nji ýylda bu ansamla Batyr Annaýewiň atlylar ansambly hem goşulypdyr.
Türkmenistanyň   Döwlet sirkiniň häzirki binasy  1985-nji  ýylda  açylypdyr.  2001-nji ýylda ýatyrylan sirk sungaty 2008-nji ýylda Gahryman Arkadagymyzyň parasatly ýolbaşçylygynda  gaýtadan dikeldildi. 2010-njy ýylda Türkmenistanyň Döwlet  sirkiniň 1985-nji ýylda açylan binasynyň durky häzirki zaman binagärliginiň ösen talaplaryna laýyklykda  doly  täzelenip,  ulanylmaga  berildi.
Paýtagtymyz Aşgabatda 1926-njy ýylyň 1-nji oktýabrynda  A.S.Puşkin adyndaky rus drama teatry döredilipdi.  Bu teatr Merkezi Aziýada ilkinji döredilen rus teatrydyr. Teatr açylanda, onuň ýanynda teatr studiýasy hem döredilipdir. Bu teatr şol döwürde ýurdumyzyň paýtagtynyň iň köp tomaşaçyly medeni merkezine öwrülipdir. 1937-nji ýylda teatra beýik rus şahyry A.S.Puşkiniň ady dakylypdyr.
A.S.Puşkin adyndaky rus drama teatrynyň 1926-njy ýylyň 1-nji oktýabrynda  açylan  binasy 1948-nji ýylyň ýer titremesi zerarly weýran bolupdyr. Birneme wagt geçensoň, bu teatr üçin paýtagtymyzyň Görogly köçesinde täze bina gurlupdyr. 2004-nji ýylyň fewral aýynda bolsa A.S.Puşkin adyndaky rus drama teatry Magtymguly şaýolunda  ýerleşýän Aşgabat ýüpek egriji zawodyň öňki Medeniýet köşgüniň binasyna göçürildi.
Paýtagtymyzda häzirki wagtda hereket edýän Beýik Saparmyrat Türkmenbaşy adyndaky Baş drama teatry A.S.Puşkin adyndaky rus drama teatrynyň 1926-njy ýylda  açylan teatr studiýasyny  tamamlan  ýaşlaryň we çeper höwesjeňleriň güýji  bilen  Aýtjan Haldurdyýewiň  «Galyňsyz» atly  spektakly esasynda (režissýory A.Awrusin) ilkinji  teatr möwsümini 1929-njy ýylyň 10-njy sentýabrynda açypdyr. Şeýlelik bilen,  bu teatr 1926-njy ýyldan bäri A.S.Puşkin adyndaky rus drama teatrynynyň ýanynda üç ýyllap hereket eden  ilkinji türkmen milli drama studiýasy esasynda 1929-njy ýylyň 10-njy sentýabrynda döredilen türkmen drama teatrydyr. Diýmek, A.S.Puşkin adyndaky rus drama teatrynynyň teatr studiýasyny tamamlan uçurymlar şol wagtky  Baş drama teatrynyň ilkinji döredijilik toparynyň artistleri bolup işe başlapdyrlar.
Ilkinji türkmen drama teatry 1956-njy ýylda  akademik adyna eýe bolupdyr. Bu teatryň binasy 1958-nji ýylda binagär A.W.Tarasenko tarapyndan gurlupdyr.
Ilkinji türkmen drama teatryna 1963-nji ýylda türkmen halkynyň XIX asyr nusgawy şahyry Mollanepesiň ady dakylypdyr. 2005-nji ýylyň oktýabr aýynda teatryň täze binasy dabaraly ýagdaýda açylýar we ol Türkmenistanyň Medeniýet ministrliginiň  2006-njy  ýylyň 10-njy iýunyndaky 93g belgili buýrugy  bilen  «Türkmenistanyň Beýik Saparmyrat Türkmenbaşy adyndaky baş drama teatry» diýlip atlandyrylýar. Teatryň täze binasynyň 1000  orunlyk  tomaşaçylar zaly bolup, dünýä ülňülerine gabat gelýän tehniki enjamlary artistleriň uly mümkinçiliklerden peýdalanyp işlemekleri üçin  amatly  şertleri döredýär.     Teatr  umumy meýdany 24 877,0 kw. metre barabar  bolan, mermer  bilen örtülen, özbaşdak administratiw binaly, gök bosket we suw  çüwdürimleri bilen abadanlaşdyrylan meýdançaly toplumdyr.
Ilkinji türkmen teatrynyň köne binasynyň häzirki zaman binagärliginiň döwrebap ösüş talaplaryna laýyklykda durky doly täzelendi we ol Mollanepes adyny saklap, talyplar teatryna öwrüldi.  Şeýlelik bilen, 2007-nji ýylyň 31-nji martynda Türkmenistanyň Mollanepes adyndaky talyplar teatry açyldy.
Paýtagtymyz Aşgabatda 1937-nji ýylda Türkmenistanda Ýaş tomaşaçylar teatry döredilipdir. 1948-nji ýylyň oktýabr aýynda Aşgabat şäherinde bolup geçen pajygaly ýer titremesi sebäpli teatryň jaýy tutuşlaýyn ýykylypdyr. Şondan soň, teatr öz işini bes etdi.
1963-nji ýylyň 1-nji awgustyndan Aşgabat şäherinde Ýaş tomaşaçylar teatryny döretmek hakynda karar kabul edilipdir. 1964-nji ýylyň 14-nji noýabrynda şol wagtky Mollanepes adyndaky Akademiki drama teatrynyň jaýynda teatr wagtlaýyn öz işine başlapdyr. 1979-njy ýylda Ýaş tomaşaçylar teatryna artist Aman Gulmämmedowyň ady dakylypdyr. 2001-nji ýylyň 4-nji aprelinde Türkmenistanyň Prezidentiniň Permany bilen A.Gulmämmedow adyndaky Ýaş tomaşaçylar teatrynyň binýadynda Türkmenistanyň Alp Arslan adyndaky Milli ýaşlar teatry döredildi. 2001-nji ýylyň 4-nji aprelinde Türkmenistanyň Prezidentiniň Permany bilen bu teatr Türkmenistanyň Alp Arslan adyndaky milli ýaşlar teatry diýip atlandyryldy. 2006-njy ýylyň 20-nji oktýabrynda teatr Aşgabat şäheriniň Arçabil şaýolynyň ugrunda bina edilen täze jaýa göçüp bardy. Teatryň bu täze binasynyň 200 orunlyk kiçi we 800 orunlyk uly sahnalary, dünýä ülňülerine laýyk gelýän tehniki enjamlary artistleriň uly mümkinçiliklerinden peýdalanyp işlemeklerine giňden ýardam berýär.
Paýtagtymyzda ýerleşýän Magtymguly adyndaky milli sazly drama teatry 1941-nji ýylda  «Türkmen döwlet opera we balet teatry»  ady bilen 1937-nji ýylda esaslandyrylan wokal we balet bölümleri studiýasynyň esasynda döredilipdir.
Bu teatra 1956-njy ýylda türkmeniň beýik akyldar şahyry Magtymguly Pyragynyň ady dakylypdyr we  «Magtymguly adyndaky Türkmen opera we balet teatry» diýlip atlandyrylypdyr. 2001-nji ýylyň 3-nji aprelinde Magtymguly adyndkay Türkmen döwlet opera we balet teatrynyň binýadynda Türkmenistanyň Magtymguly adyndaky milli sazly drama teatry döredildi. Teatryň täze binasy 2004-nji ýylda Türkmen milli konserwatoriýasynyň ýanynda uly gümmez we ak mermer sütünler bilen nusgawy görnüşde guruldy. Teatr zaly 800 adama niýetlenendir. Birinji gatda 576 oturgyç we 224 adamlyk balkonlar bar.
Türkmenistanyň Medeniýet ministrliginiň garamagyndaky şekillendiriş sungatynyň sergi merkeziniň Aşgabat şäheriniň Görogly köçesiniň 48-nji jaýynda ýerleşýän binasy 1952-nji ýylda gurlupdyr. Bu bina iki gatdan ybarat bolup, onuň dört sany sergi zaly we birnäçe iş otaglary bar. Bu ýerde Hormatly Prezidentimiz Gurbanguly Berdimuhamedowa sowgat berlen şekilli halylaryň 78 sanysynyň mydamalyk ekspozisiýasy sergilenendir.
Türkmenistanyň Medeniýet ministrliginiň garamagyndaky Türkmenistanyň Çeperçilik sergiler müdirliginiň Aşgabat şäheriniň  Asudalyk köçesiniň 33-nji jaýynda ýerleşýän binasy 1963-nji ýylda gurlupdyr. Iki gatdan ybarat binanyň birinji gatda edara ediş iş otaglary bilen sergi zaly, ikinji gatynda bolsa  bir sergi zaly we ýerzemini bar. Ýylyň dowamynda 20 we ondan köp döwlet baýramçylyklary mynasybetli sergiler we suratkeşleriň şahsy döredijilik sergileri gurnalýar.
Ýurdumyzyň merkezi şäherinde ýerleşýän Türkmen döwlet gurjak teatry 1990-njy ýylyň fewral aýynda döredilip, çagalara niýetlenilip sahnalaşdyrylan oýunlary bilen döredijilik ýoluna gadam basdy. Bu teatr 2005-nji ýylyň oktýabr aýynda täze bina göçüp bardy.
Paýtagtymyz Aşgabatda hormatly Prezidentimiziň parasatly ýolbaşçylygynda 2007-nji ýylda Mukamlar köşgi, 2010-njy ýylda. «Watan» kinokonsert merkezi bilen «Türkmenistan»  kinokonsert merkezi, 2011-nji ýylyň 29-njy iýunynda, «Aşgabat»  kinoteatry, şol ýylyň sentýabrynda bolsa «Medeniýet şäherçesi» açylyp, ulanylmaga berildi. Milli Liderimiziň taýsyz tagallarynyň netijesinde ak şäherimiz Aşgabat medeni galkynyşyň halkara merkezine öwrüldi.
Türkmenistanyň taryhy boýunça hrestomatiýa. "Ylym" neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Öwez Gündogdyýewiň  Aşgabat – Keramatly Ärsagyň şäheri.  – A.:TDNG. 2005.
A. Babaýew. Z. Freýkin. Aşgabat. (geografiki oçerk). Türkmen döwlet neşirýaty. Aşgabat , 1957.
Aşgabat – milli tele-radioýaýlymlaryň döwrebap ösüş merkezi.
Ýurdumyzyň milli tele-radioýaýlymlarynyň döreýiş taryhy gözel paýtagtymyz Aşgabat bilen aýrylmaz baglanyşyklydyr. Türkmen tele-radioýaýlymlary paýtagtymyzda esaslandyrylan ilkinji gününden şu günki güne – Berkarar döwletimiziň bagtyýarlyk zamanasyna çenli her döwrüň öz ösüş aýratynlaryna laýyklykda döwrebap özgerişi başdan geçiripdir. Şol döwürleriň arasynda milli tele-radioýaýlymlaryň iň ösen döwri hormatly Prezidentimiziň ýurdumyzyň syýasy-jemgyýetçilik durmuşynda esaslandyran häzirki ajaýyp eýýamy – Berkarar döwletimiziň bagtyýarlyk döwrüdir.
Aşgabatda ilkinji gezek 1927-nji ýylda uzyn tolkunly PB-19 radiogepleşikler bekedi gurlupdyr. 1928-nji ýylda ýurdumyzda radio alyp eşitdiriliş nokatlarynyň 420-si bolupdyr. 1940-njy ýylda ýurdumyzyň radio alyp eşitdiriliş nokatlarynyň sany 25 müňe ýetipdir. 1935-nji ýylda kabul ediji enjamlar bilen enjamlaşdyrylan täze kabul ediş radio merkezi gurlupdyr. 1946-njy ýylda gysga tolkunly radiobeket işe girizilipdir. Ýurdumyzda gysga tolkunda berilýän radiogepleşiklerini gowulandyrmaklyk üçin 1961-nji ýylda Aşgabatda täze – gysga tolkunly tolkun ýaýradyjy (peredatçik) oturdylypdyr. 1963-nji ýylda Aşgabatdaky radiobeketde gysga tolkunly, kuwwatly tolkun ýaýradyjynyň (peredatçik) ikinjisi oturdylypdyr. Şondan soň respublikan radiogepleşikleriň ilkinji radioýaýlymy ýaýlyma berlip başlanypdyr. 1966-njy ýylyň 1-nji maýynda bolsa uzyn tolkunly täze tolkun ýaýradyjy (peredatçik) işe girizilipdir.  1959-njy ýylda Aşgabatda respublikan telewizion merkeziň işläp başlamagy bilen, ultragysga tolkunly diapazonda radiogepleşikler berlip başlanypdyr.
«Kiçi telemerkeziň» kömegi arkaly 1958-nji ýylda aşgabatlylar ilkinji gezek ýerli teleýaýlym gepleşigine tomaşa edipdirler. Onuň kabul ediş radiusy 20-25 km--e barabar bolupdyr. 1959-njy ýylda diňiniň beýikligi 165 metr bolan telewizion merkeziň birinji nobatdakysy işläp başlapdyr. Onuň görkeziş radiusy 70-80 km-e barabar bolupdyr. 1963-nji ýylda Aşgabadyň telewizion merkeziniň ikinji nobatdakysy gurlupdyr. 1965-nji ýyldan başlap, Aşgabat telewideniýesiniň ikinji ýaýlymy berlip başlapdyr. 1967-nji ýylda Aşgabatda «Orbita» kabul ediş bekedi işläp başlapdyr. Şondan soň  aşgabatlylar we paýtagtyň ýakynyndaky etraplaryň ilaty merkezi telewideniýäniň teleýaýlymyna tomaşa edip başlapdyrlar.
1971-nji ýyldan başlap, Aşgabat şäherinde telewizion gepleşik üç teleýaýlym boýunça alnyp barlypdyr. Şol döwürde merkezi telewideniýäniň berýän reňkli şekillerini hem görmäge mümkinçilik döräpdir. 1970-nji ýylda Aşgabat –Çärjew (Türkmenabat) aralygynda radioreleli liniýanyň gurlup gutarylmagy bolsa Tejen, Baýramaly, Çärjew (Türkmenabat) şäherlerindäki alnyp görkeziş beketleriniň üsti bilen birinji respublikan teleýaýlymy görkezmäge mümkinçilik döredipdir. Şeýlelikde,  Tejen, Baýramaly, Çärjew (Türkmenabat) şäherleriniň we bu şäherlere ýakyn etraplaryň ilaty hem Aşgabatdan berilýän teleýaýlym gepleşigine tomaşa edip bilipdirler.
Şol döwürde Aşgabatdan berilýän teleýaýlym gepleşigine ýurdumyzyň günbatar we demirgazyk sebitleriniň ilatynyň hem tomaşa edip bilmekligi üçin  mümkinçilik döredilipdir.  Türkmenbaşy, Balkanabat şäherlerinde telewizion merkeziniň , Daşoguzda bolsa «ТРСА» görnüşli alyp görkeziji beketleriň işi ýola goýlupdyr. 1971-nji ýylda Balkanabatda «Orbita» telewizion kabul ediş bekedi  işläp başlapdyr.
Garaşsyzlyk ýyllarynda milli teleýaýlymlaryň we radioýaýlymlaryň maddy-tehniki binýadyny pugtalandyrmaga, işini kämilleşdirmäge uly üns berilýär. 1996-njy ýylda fransuz «TF-1» telegepleşikler edarasy bilen ylalaşyk baglaşylyp, Türkmen teleýaýlymynyň iki studiýasy döwrebaplaşdyryldy. Häzirkizaman telewizion enjamlarynda işlemek üçin ýerli hünärmenler taýýarlanyldy. 2001–2004-nji ýyllarda Ýaponiýanyň «Panosonik», «Ji-Wi-Si», «Sony» kompaniýalary bilen bilelikde teleradio eşitdirişleriň guralmagyna sifrli tilsimatlar, teleeşitdirişi dolandyrmaga bolsa awtomatlaşdyrylan ulgam ornaşdyryldy. Bu çäreleriň netijesinde telewizion şekiliň we sesiň tehniki ölçegleri gowulandy, teleradio ýaýlymlaryň sany köpeldi.
2001-nji ýylyň ýazynda ýurdumyzda radiýaýlymlaryň we teleýaýlymlaryň guramaçylyk görnüşlerini üýtgedip gurmak barada karar kabul edildi.Bitewi edara hökmünde hereket eden milli teleradiokompaniýasy ýatyryldy. «Altyn asyr Türkmenistan», «Miras», «Ýaşlyk» diýen özbaşdak teleýaýlymlary, «Watan», «Çar tarapdan», «Miras» radioýaýlymlary döredildi. 2004-nji ýylyň oktýabr aýyndan başlap, daşary ýurt dilleriniň ýedisinde gepleşik berýän «TV4-Türkmenistan» teleýaýlymy işläp başlady. Bu teleýaýlym arkaly ýurdumyzyň jemgyýetçilik durnuşynyň ähli ugurlarynda gazanylýan üstünlikler bilen daşary ýurtly tomaşyçylar tanyşdyrylýar. «TV4-Türkmenistan» teleýaýlymy 2008-nji ýyldan başlap, «Türkmenistan» teleýaýlymy diýlip atlandyrylyp başlandy.
Hormatly Prezidentimiziň parasatly ýolbaşçylygynda türkmen tele-radio ýaýlymlarynyň işine aýratyn üns berlip, täze teleýaýlymlar we radioýaýlym döredildi. Milli Liderimiziň taýsyz tagallasy bilen 2007-nji ýylyň 1-nji oktýabrynda «Owaz» radioýaýlymy, 2009-nji ýylyň 1-nji ýanwarynda «Türkmen owazy» teleýaýlymy, 2012-nji  ýylyň 1-nji ýanwarynda «Türkmenistan sport», we «Aşgabat» teleýaýlymlary işläp başlady.
Gahryman Arkadagymyzyň atalyk aladalarynyň netijesinde 2011-nji ýylyň oktýabrynda «Türkmenistan» teleradioýaýlymlar merkezi açyldy. Iň kämil tehniki enjamlar bilen üpjün edilen bu merkezde teleradio žurnalistleriň döredijilikli işlemekleri, ýokary hilli gepleşikleri taýýarlamaklary üçin ähli şertler döredildi. Häzirki wagtda «Türkmenistan» teleradioýaýlymlar merkezinden teleýaýlymlaryň 7-siniň, radioýaýlymlaryň 4-siniň gepleşikleri ýaýlyma berilýär.
Hormatly Prezidentimiziň parasatly ýolbaşçylygynda 2015-nji ýylda işe girizilen «TürkmenÄlem 52°E» aragatnaşyk emeli hemrasy «Altyn asyr Türkmenistan», «Miras», «Ýaşlyk», «Türkmenistan»,  «Türkmen owazy», «Türkmenistan sport», «Aşgabat» teleýaýlymlary bilen «Watan», «Çar tarapdan», «Miras», «Owaz» radioýaýlymlaryny ýokary hil derejesinde alyp görkezýär we eşitdirýär.
Ýurdumyzyň «TürkmenÄlem 52°E» aragatnaşyk emeli hemrasy  aýlawly ekwatorial orbitada we Ýerden 35786 kilometr uzaklykda ýerleşýär hem-de kämil bort radioenjamlary bilen üpjün edilmek bilen, ol ýerüsti radioobeketleriniň duýduryşyny kabul edýär, olary güýçlendirýär we olary diňe bir Türkmenistanyň çäklerinde ýerleşýän däl, eýsem bütin Orta Aziýa, Eýran, Türkiýe, Demirgazyk Afrika we Ýewropanyň köp böleklerinde ýerleşýän beýleki ýerüsti radiobeketlerine hem alyp görkezýär.
Orbitadan duýduryşy kabul etmek üçin Ahal we Daşoguz welaýatlarynda emeli hemrany dolandyrmak üçin iki sany – esasy we ätiýaçlyk merkez guruldy. Olar kosmiki apparaty dolandyrmak üçin antennalar we ýörite enjamlar bilen üpjün edilendir. «Orbita» ýerüsti bekedinde türkmen hemrasyndan telewizion duýduryşy bermek we kabul etmek üçin antenna we enjam oturdylandyr. Bu kuwwatly älem alyp görkeziş we eşitdiriş bekedi hemra transpondýorlarynyň 26-ny öz düzümine alýar. Hemra telewideniýesi üçin «BSS» radioýygylyk ýaýlymlaryň 10-sy niýetlenendir. Olaryň göýberiş mümkinçiligi hem standart, hem ýokary ygtyýarly telewizion duýduryşlarynyň onlarçasyny alyp görkezmäge mümkinçilik berýär. Radioýygylykly ýaýlymlaryň her birinde olaryň ukyplylygyna baglylykda SD (standart format) formatly teleýaýlymlaryň 8-ni, HD-TV (ýokary ygtyýarly) formatly 4 ýaýlymy, 3D-TV («üç ölçegli format») formatly teleýaýlymlaryň ikisini ýerleşdirip bolar. Şeýlelik bilen radioýygylyk ýaýlymlaryň onusynda 20-den 70-e çenli teleýaýlymlary ýerleşdirip bolar. Mundan hem başga milli aragatnaşyk hemrasynyň telewizion gepleşikleri, maglumatlary bermegi, radiotelefon, telegraf we aragatnaşygyň beýleki görnüşleri bilen biri-birinden 10-15 müň kilometr uzaklykda ýerleşýän ýerüsti beketlerini aragatnaşyk hyzmatlary bilen üpjün etmäge mümkinçiligi bardyr.
Biziň ýurdumyz älem enjamynyň tehniki mümkinçilikleriniň milli teleýaýlymyň şu günki zerurlyklaryndan artyk gelýändigini nazarda tutup, «Türkmen hemrasynyň» (ÝGPJ) aragatnaşyk ýaýlymlarynyň köp bölegini daşary ýurt teleýaýlymlarynyň alnyp görkezilmegi üçin kärendesine berýär. Çäkleriň köp bölegini öz içine alýan «TürkmenÄlem 52°E» hemrasynyň mümkinçiligi Türkmenistana Ýewropanyň we Aziýanyň ýaýlymlaryny alyp görkezmäge üstaşyr geçirýän ýurt hökmünde çykyş etmäge mümkinçilik berýär.
Türkmenistanyň taryhy boýunça hrestomatiýa. «Ylym» neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Türkmenistanyň ensiklopediýasy. VIII tom. «Ylym» neşirýaty. 1978.
Aşgabat – parahatçylygyň we ynanyşmagyň merkezi.
Ak şäherimiz Aşgabadyň 140 ýaşynyň soňky 30 ýylynda – döwletimiziň Garaşsyzlyk zamanasynda ýurdumyzyň paýtagty milli Bitaraplyk ýörelgämiziň esasynda dünýäniň parahatçylyk we ynanyşmak merkezine öwrüldi. Ýurdumyzyň döwlet Garaşsyzlygyna eýe bolanyndan soňra, türkmen paýtagtynda abraýly halkara guramalarynyň wekilhanalarynyň hereket edip başlamaklygy hem munuň aýdyň subutnamasydyr.
Paýtagtymyz Aşgabatda BMG-niň wekilhanasy 1994-nji ýylda açyldy. Bu wekilhananyň taýsyz tagallarynyň netijesinde, 1995–1997-nji ýyllarda BMG-niň diňe Ösüş maksatnamasynyň hünärmenleri Türkmenistanda jemagat hojalygynda, poçta aragatnaşygynda saglygy goraýyş we bilim ulgamyndaky özgertmeler boýunça düzülen taslamalary durmuşa geçirdiler. Biziň ýurdumyz BMG-niň Aşgabatdaky wekilhanasy bilen hyzmatdaşlykda bu iri halkara guramasynyň Çagalar gaznasy (ÝUNISEF), Bilim, ylym we medeniýet işleri baradaky guramasy (ÝUNESKO), Daşky gurşaw maksatnamasy (ÝUNEP) bilen işjeň gatnaşyklary alyp barýar.
1995-nji ýylda Aşgabatda BMG-niň Bosgunlaryň işi baradaky Ýokary Komissarynyň Müdirliginiň wekilhanasy açyldy we şol wagtdan bäri wekilhana özüniň ählumumy mandatyna laýyklykda bosgunlar we raýatlygy bolmadyk adamlar üçin goragy üpjün etmek hem-de uzak möhletleýin çözgütleri gözlemek boýunça Türkmenistanyň hökümeti bilen hyzmatdaşlyk edýär. Türkmenistan bosgunlar meselesi boýunça halkara hyzmatdaşlygyň işjeňleşmegine hem özüniň saldamly goşandyny goşýar.
Türkmenistanyň Hökümetiniň Yslam Hyzmatdaşlyk guramasy, BMG-niň Bosgunlaryň işi baradaky Ýokary Komissarynyň Müdirligi bilen bilelikde 2012-nji ýylyň 11–12-nji maýynda Aşgabatda «Musulman dünýäsinde bosgunlar» atly halkara maslahatyny geçirmegi munuň aýdyň subutnamasydyr. Maslahatyň işine YHG-niň agzasy bolan ýurtlaryň wekiliýetleri, 40-a golaý halkara we hökümetara guramalaryň wekilleri, 21 döwletden synçylar gatnaşdylar. Umuman, «Musulman dünýäsinde bosgunlar» atly halkara maslahat möhüm waka öwrüldi hem-de bu derwaýys ähmiýetli ynsanperwer wezipäni berjaý etmek maksady bilen, netijeli mehanizmleriň işlenip taýýarlanmagyna badalga berdi. Maslahatyň jemleýji resminamasy Aşgabat jarnamasy diýlip atlandyryldy we ol bu ugurda möhüm ähmiýete eýe boldy. Bu taryhy resminamada bütindünýä möçberinde bosgunlaryň goralmagyny üpjün etmek üçin kesgitlenen netijeli çäreler eýýäm häzirki wagtda işjeň ýagdaýda amala aşyrylýar.
boýunça ýardam bermäge gönükdirildi.
Türkmenistanyň Halkara migrasiýa guramasy (HMG) bilen hyzmatdaşlygy bu guramanyň Aşgabatdaky edarasynyň 1997-nji ýylda döredilmegi we şol ýylyň sentýabrynda HMG-niň we Türkmenistanyň Hökümetiniň arasynda hyzmatdaşlyk hakyndaky ylalaşyga gol çekilmegi bilen ýola goýuldy. Şondan soňra HMG bilen Türkmenistanyň hyzmatdaşlygy işjeň häsiýete eýe boldy. 1998–2011-nji ýyllarda Türkmenistanyň hökümetiniň goldaw bermeginde Türkmenistanda migrantlary geçirmek, adam söwdasynyň öňüni almak, şeýle hem migrasiýany netijeli dolandyrmakda ýerli mümkinçilikleri artdyrmak boýunça 25-e golaý taslama durmuşa geçirildi. Şu ýerde Türkmenistanyň 1997-nji ýylyň noýabryndan bäri Halkara migrasiýa guramasynyň işine synçy hökmünde gatnaşyp gelendigini hem nygtap geçmek gerek. 2013-nji ýylyň 30-njy noýabrynda Halkara migrasiýa guramasynyň Geňeşiniň 103-nji sessiýasynda Türkmenistan bu guramanyň doly hukukly agzalygyna kabul edildi we munuň özi biziň ýurdumyzyň HMG-niň, dünýä bileleşiginiň öňünde duran möhüm wezipeleriň çözgüdine has hem işjeň gatnaşmagy üçin giň mümkinçilikler açdy.
1999-njy ýylyň ýanwar aýynda ÝHHG-nyň Aşgabatdaky Merkezi öz işine başlady. Geçen wagtyň dowamynda Türkmenistanyň hökümeti we ÝHHG-niň Aşgabatdaky Merkezi parahatçylygyň we howpsuzlygyň hatyrasyna netijeli gatnaşyklary mundan beýläk-de ösdürmek üçin oňat binýat bolup durýan dürli ulgamlarda bilelikdäki işiň saldamly tejribesini topladylar. Köpsanly deliller ÝHHG-niň durnuklylyga we howpsuzlyga ýardam edýän Türkmenistanyň başlangyçlaryny hemişe goldaýandygyna we şol başlangyçlaryň amaly taýdan durmuşa geçirilmegine ýardam etmek maksady bilen, dürli taslamalary işläp taýýarlaýandygyna şaýatlyk edýär. Hususan-da, bu Merkez Türkmenistanyň energetika howpsuzlygy boýunça gepleşikleri öňe sürmeklige gönükdirilen tagallalaryny we dünýä bazarlaryna energiýa serişdeleriniň ygtybarly we durnukly üstaşyr geçirilmegine çagyrýan BMG-niň rezolýusiýanyň kabul edilmegi boýunça onuň başlangyjyny gyzgyn goldady. Bu Merkez şeýle hem 2010-njy ýylyň maýynda biziň ýurdumyzyň başlangyjy bilen geçirilen «Ýewraziýada durnukly we ygtybarly energiýa ýardam etmek üçin Merkezi Aziýada sebitleýin hyzmatdaşlygyň ösmegi» atly halkara maslahatyna, energetika howpsuzlygynyň meselelerine bagyşlanan başga maslahatlaryň işine işjeň gatnaşdy. Bu bolsa energetika howpsuzlygy boýunça Türkmenistanyň we ÝHHG-niň umumy gepleşikleriniň barha çuňlaşmagyna ýardam edýär. Türkmenistanyň we ÝHHG-nyň Aşgabatdaky Merkeziniň arasyndaky hyzmatdaşlyk harby-syýasy ölçegiň çäklerinde hem dürli taslamalary öz içine aldy we olar ynamy we howpsuzlygy pugtalandyrmak boýunça çäreleriň ýerine ýetirilmegine ýardam etmeklige, ýaraglaryň we ok-därileriň saklanylmagynyň howpsuzlygyny güýçlendirmeklige, şeýle hem terrorçylyga we bikanun neşe, ýarag we ş.m. dolanyşygyna garşy göreşiň alnyp barylmagyna gönükdirildi.
Ykdysady we ekologiýa babatda Merkez Türkmenistan bilen bilelikde suw we ýer resurslaryny dolandyrmak meseleleri, kiçi we orta telekeçiligiň, ulag ýollarynyň ösmegine ýardam etmek boýunça taslamalary amala aşyrýar. Netijede, soňky birnäçe ýylyň içinde biziň ýurdumyz bilen ÝHHG-nyň arasyndaky özara gatnaşyklar hil taýdan täze sazlaşyga eýe boldy.
2007-nji ýylyň 10-njy dekabrynda Aşgabatda Birleşen Milletler Guramasynyň Merkezi Aziýada öňüni alyş diplomatiýasy boýunça Sebit merkeziniň açylmagy uly waka boldy. Elbetde, Aşgabat şäheriniň sebit merkeziniň ştab-jaýynyň ýerleşýän ýeri hökmünde seçilip alynmagy Türkmenistan üçin uly abraý boldy we muny biziň halkymyz ýurdumyza bildirilen uly ynam we hormat hökmünde kabul etdi. Şol bir wagtyň özünde sebit merkeziniň ştab-jaýynyň ýerleşmegi üçin Aşgabadyň saýlanyp alynmagy mundan hem başga ençeme ýagdaýlar bilen bagly bolan bolmaly. Ozaly bilen, Türkmenistanyň Bitaraplyk derejesi BMG-niň sebit merkeziniň ştab-jaýyny Aşgabatda ýerleşdirmek üçin esasy şertleriň biri boldy diýip aýtsa bolar. Üstesine-de, Bitarap Türkmenistan eýýäm şol döwre çenli özüni parahatçylyk dörediji ýurt hökmünde görkezipdi, özüniň anyk işleri bilen sebitleýin dawalaryň öňüni almakda esasy roly oýnap biljekdigini iş ýüzünde subut edipdi. Mysal üçin, Türkmenistanyň Bitarap döwlet hökmünde öz ylalaşdyryjylyk mümkinçiliklerini ulanmak bilen, Täjigistandaky ýagdaýlary düzgünleşdirmek boýunça täjigara gepleşikleri geçirmek başlangyjy bilen çykyş edendigini, şol gepleşikleriň bolsa 1995–1996-njy ýyllarda Aşgabatda geçendigini, şeýle hem 1997-nji ýylda Türkmenistanyň owganara gepleşikleriň we Owganystan boýunça halkara forumyň geçirilýän ýerine öwrülendigini ýatlap geçmek ýeterlikdir. Galyberse-de, bu meselede sebitiň we dünýäniň duçar bolýan wehimlerine jogap hökmünde uzakmöhletleýin çözgütleri gözläp tapmak üçin Türkmenistanyň artýan tagallalarynyň hem göz öňünde tutulandygy aýdyňdyr. «Bu gün biz sebitiň we dünýäniň duçar bolýan wehimlerine jogap hökmünde uzakmöhletleýin çözgütleri gözläp tapmak üçin Türkmenistanyň aýratyn tagallalaryny synlap bilýäris» diýlip «Öňüni alyş diplomatiýasy we oňyn bitaraplyk – nurana geljegiň kepili» atly halkara maslahatynyň materiallarynda aýdyldy.
Birleşen Milletler Guramasynyň Merkezi Aziýada öňüni alyş diplomatiýasy boýunça Sebit merkeziniň wezipesi barada aýdylanda, onda bu Merkez BMG-niň sebitleýin möçberdäki öňüni alyş işine ýöriteleşýän ilkinji syýasy düzümidir we onuň maksady Gazagystanyň, Gyrgyzystanyň, Täjigistanyň, Türkmenistanyň we Özbegistanyň sebitde bar bolan halkara terrorçylyk we ekstremizm, neşeleriň bikanun dolanyşygy, guramaçylykly jenaýatçylyk, daşky gurşawyň ýagdaýynyň ýaramazlaşmagy ýaly wehimlere, umuman sebitde ýüzeçykýan howplara garşy durmak isleglerinde olara kömek bermekden ybaratdyr.
Rahmanow A.Birleşen Milletler Guramasy we onuň ulgamy. Ýokary okuw mekdepleriniň halkara gatnaşyklary we diplomatiýa, halkara hukugy, halkara  ykdysady gatnaşyklary, halkara žurnalistikasy, taryh, syýasaty öwreniş  hünärleriniň talyplary üçin okuw kitaby. – A: Türkmen döwlet neşirýat gullugy, 2014.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Aşgabat — türkmen alymlarynyň bagt şäheri.
Gözel paýtagtymyz Aşgabat öz şöhratly taryhynyň ähli döwürlerinde türkmen alymlarynyň bagt şäheri bolup, hyzmat edipdir. Çünki, bu ajaýyp şäher alymlara işlemeklik üçin örän amatly şäher bolupdyr. Hut şu nukdaýnazardan-da, Aşgabat şäheri esaslandyrylan senesinden bäri ençeme türkmen alymlary ýurdumyzyň halk hojalygynyň, oba hojalygynyň, medeniýetiniň dürli ugurlary boýunça ylmy açyşlar edip, egsilmez bagtyň eýesi bolupdyrlar. Muňa gözel paýtagtymyzyň taryha altyn harplar bilen ýazylan 140 ýyllyk şöhratly geçmişine ser salamyzda anyk-aýdyň göz ýetirmeklik bolýar.
1898-nji ýylda Aşgabatda ilkinji ylmy edara —  oba-hojalyk ylmy-tejribe meýdany  döredilipdir.  Bu ylmy edarada ýokary hilli we örän köp hasyl almaklyk ugrunda ylmy-barlaglar geçirilipdir. 1903-nji ýylda Aşgabatda arheologiýa höwesjeňleriniň ylmy gurnagy açylypdyr. Bu ylmy gurnakda gadymy ýadygärlikleri has-da jikme-jik öwrenmäge synanyşyk edilipdir. 1925-nji ýylda Aşgabatda Döwlet alymlar geňeşi we Türkmenistan ylmy-barlag instituty döredilipdir. Bu institut türkmen dil bilimi we edebiýaty öwreniş ylymlary boýunça derňew işlerini alyp barmagyň başyny başlan ilkinji ylmy-barlag edarasy bolupdyr.
1929-njy ýylda Aşgabatda Epidemiologiýa we gigiýena ylmy-barlag instituty döredilipdir. 1955-nji ýylda Türkmenistan Gyzdyrma keselleri instituty Epidemiologiýa we gigiýena ylmy-barlag instituty bilen birikdirilip, oňa Aşgabadyň  Epidemiologiýa we mikrobiologiýa ylmy-barlag instituty diýip, at berilipdir. 1956-njy ýylda bu institut  Aşgabadyň  Epidemiologiýa we gigiýena ylmy-barlag instituty diýlip atlandyrylypdyr. Paýtagtymyzda TSSR-iň Saglygy saklaýyş ministrligine degişli Deri keselleri ylmy-barlag instituty 1932-nji ýylda döredilipdir. Bu institut deri we wenerik kesellerini bejermegiň amatly görnüşlerini we usullaryny öwrenýän ylmy-barlag edarasydyr. Aşgabat şäherinde 1932-nji ýylda Göz keselleri ylmy-barlag instituty Türkmenistanyň Trahomatoz ylmy-barlag instituty ady bilen döredilipdir. Bu institutyň ady 1965-nji ýylyň 11-nji awgustynda üýtgedilip, oňa Türkmenistanyň Göz keselleri ylmy-barlag instituty diýlip at berilipdir.
1937-nji ýylda Aşgabatda Türkmenistanyň Ylym baradaky döwlet komiteti döredilipdir. Bu komitet döredilýänçä Aşgabatdaky ylmy-barlag edaralar biri-birinden üzňe iş alyp barypdyrlar. Türkmenistanyň Ylym baradaky döwlet komiteti ýurdumyzda alnyp barylýan ylmy barlaglaryň ählisini utgaşdyrmaga girişen ilkinji merkezi ylmy edara boldy. Bu komitetiň alyp baran işleri SSSR Ylymlar akademiýasynyň Türkmenistan şahamçasynyň (filialynyň) döredilmegi üçin esas bolupdyr. Aşgabatda SSSR Ylymlar akademiýasynyň Türkmenistan şahamçasy (filialy)  1941-nji ýylyň 1-nji ýanwarynda açylypdyr. Bu şahamçanyň (filialyň) açylmagy şol döwürde ýurdumyzda ylmyň, şol sanda ykdysady ylmyň ösmeginde uly waka bolypdyr. Aşgabatda 1941-nji ýylda SSSR-iň YA-nyň Türkmenistan şahamçasynyň (filialynyň) düzüminde Geologiýa instituty döredilipdir. Bu institut  1951-nji ýylda TSSR-iň YA-nyň düzümine girizilip, Türkmenistanyň  geologik-barlag instituty diýlip atlandyrylypdyr.Paýtagtymyzda Türkmenistanyň Fizik-tehnika instituty 1944-nji ýylyň iýul aýynda döredilipdir. Bu institut şol döwürde  SSSR Ylymlar akademiýasynyň Türkmenistan şahamçasynyň (filialynyň) fizika, matematika, tehnika ugurlaryna degişli ylmy-barlag işlerini geçirýän edarasy bolupdyr.
1951-nji ýylyň 29-njy iýunda SSSR Ylymlar akademiýasynyň Aşgabatdaky Türkmenistan şahamçasynyň (filialynyň) binýadynda   TSSR-iň Ylymlar akademiýasy açyldy. TSSR YA-nyň açylmagy bilen birnäçe ylmy edaralar döredildi. Magtymguly adyndaky dil we edebiýat instituty TSSR-iň YA-nyň düzümine girýän ylmy-barlag edarasy bolup, 1951-nji ýylda SSSR-iň YA-synyň Türkmenistan şahamçasynyň Taryh, dil we edebiýat institutynyň esasynda döredildi.Taryh instituty  Türkmenistanyň we türkmen halkynyň taryhyny öwrenýän ylmy-barlag edara bolup, ol  1951-nji ýylyň iýulynda SSSR Ylymlar akademiýasynyň Türkmenistan şahamçasynyň (filialynyň) taryh bölüminiň binýadynda döredilipdir. Ýurdumyzyň baş şäherinde  Seýsmikä çydamly gurluşyk instituty TSSR-iň YA-nyň fizika-tehniki institutynda 1948-nji ýylda döredilen gurluşyk bölüminiň esasynda açyldy.
1951-nji ýylda bu bölüm Seýsmikä çydamly gurluşyk institutyna öwrüldi.Türkmenistanyň ekerançylyk ylmy-barlag instituty 1951-nji ýylda  TSSR-iň  YA-nyň Botanika-ösümlikçilik institutynyň ösümlikçilik bölüminiň esasynda döredilipdir. Bu institut 1956-njy ýylda TSSR-iň Oba hojalyk ministrliginiň ygtyýaryna berilipdir. Institut 1968-nji ýyla çenli Aşgabat şäherinde ýerleşipdir. 1968-nji ýylyň awgust aýynda Änew şäherine göçürilipdir.
TSSR YA-nyň «Ylym» neşirýaty 1952-nji ýylyň fewralynda Aşgabat şäherinde döredildi. Bu neşirýat iki gezek üýtgedilip guraldy. 1964-nji ýylyň ýanwarynda ol ýapylyp, onuň işini «Türkmenistan»  neşirýatynyň ylmy kitaplar redaksiýasy ýerine ýetirdi. 1966-njy ýylyň 1-nji oktýabrynda TSSR-iň YA-synyň «Ylym» neşirýaty gaýtadan döredildi.
1954-nji ýylyň 1-nji awgustynda paýtagtymyz Aşgabatda Pedagogik ylymlarypň ylmy-barlag merkezi döredilipdir. Bu merkez mekdep pedagogikasyna, psihologiýasyna we mekdeplerde öwredilýän dürli sapaklary okatmaklygyň usulyýetine degişli ylmy barlaglary alyp barypdyr. Pedagogik ylymlarypň ylmy-barlag merkezi 1965-nji ýyla çenli «Mekdepler ylmy-barlag instituty» diýlip atlandyrylypdyr. 1965-njy ýylyň 11-nji awgustyndan başlap bolsa ol «Pedagogik ylymlarypň ylmy-barlag merkezi» diýlip atlandyrylypdyr.
Paýtagtymyz Aşgabatda 1956-njy ýylyň 14-nji fewralynda Türkmenistanyň gidrotehnika we meliorasiýa ylmy-barlag instituty döredilipdir. Bu institut suwarymly ýerleriň şorlaşmagyna garşy garşy göreşmek üçin  inženerçilik çäreleriň ulgamyny geçirmek, meliorasiýa geçirilýän ýerleriň we melioratiw  fondlaryň ykdysady netijeliligini ýokarlandyrmak metodlary boýunça ylmy işleri alyp barypdyr. 1956-njy ýylda Aşgabatda Maldarçylyk we weterinariýa ylmy-barlag instituty döredilipdir. TSSR-iň YA-nyň Maldarçylyk institutynyň (1951) we Respublikan weterinariýa tejribe  stansiýasynyň (1932) birleşdirilmegi esasynda döredilipdir. Institut Türkmenistanda maldarçylyk we weterinariýa meseleleri bilen meşgullanýan ylmy-barlag edarasy bolupdyr. TSSR-iň YA-nyň Ykdysadyýet instituty 1957-nji ýylda TSSR YA-nyň Prezidiumynyň ýanyndaky Ykdysadyýet bölüminiň bazasynda döredilipdir.
1957-nji ýylyň mart aýynda Aşgabat şäherinde Zoologiýa instituty döredilipdir. Bu institut haýwanat dünýäsiniň peýdaly we zyýanly wekilleriniň bioekologik, morfo-fiziologik, biohimiki aýratynlyklaryny, olaryň ýaýraýşynyň kanunalaýyklyklaryny we emele gelşini öwrenýän ylmy-barlag edarasy bolupdyr.
Paýtagtymyz Aşgabatda 1962-nji ýylda  Çöller instituty döredilipdir. Bu institut özüniň esasy ugry boýunça SSSR-de ýeke-täk we dünýäde az sanly institutlaryň biri bolupdyr. 1962-nji ýylyň ýanwarynda Aşgabatdaky respublikan inçekel dispanseriniň binýadynda Türkmenistanyň Inçekesel ylmy-barlag instituty döredilipdir. Bu institut inçekeseli bejermek we onuň öňüni almak bilen meşgullanýan ylmy-barlag edarasy bolupdyr. Paýtagtymyz Aşgabatda 1962-nji ýylda Arid zonasynyň fiziologiýa we eksperimental patologiýa instituty döredilipdir. Bu institut TSSR YA-nyň Zoologiýa institutynyň haýwanlaryň fiziologiýasy bölüminiň esasynda döredilipdir. Arid zonasynyň fiziologiýa we eksperimental patologiýa instituty şol döwürde adamlaryň we haýwanlaryň arid şertlerine uýgunlaşyşynyň fiziologik mehanizmlerini öwrenýän ylmy-barlag edarasy bolupdyr.
Aşgabat şäherinde Onkologiýa ylmy-barlag merkezi 1963-nji ýylda döredilipdir.   TSSR-iň Döwlet plan komitetiniň (gosplanyň) respublikan ylmy-tehniki informasiýa we propaganda instituty 1965-nji ýylda Aşgabat şäherinde döredilipdir. Ýurdumyzyň merkezi şäherinde Ýer we atmosfera fizikasy instituty 1965-nji ýylyň 1-nji iýulynda döredilipdir. Bu institut TSSR-iň YA-nyň 1959-njy ýylda döredilen Geofizika we seýsmologiýa bölüminiň esasynda döredilipdir. Ýer we atmosfera fizikasy instituty şol döwürde TSSR-iň YA-nyň Ýeriň fizikasynyň öwrenýän ylmy-barlag edarasy bolupdyr.
1966-njy ýylda Aşgabatda halkyň sarp edýän harytlaryna ilatyň bildirýän islegini we söwda ulgamyny öwrenýän Bütinsoýuz ylmy-barlag institutynyň Türkmenistan şahamçasy döredilipdir.
Aşgabat şäherinde 1957-nji ýylda TSSR-iň YA-nyň Prezidumynyň ýanyndaky Himiýa bölüminiň esasynda Himiýa instituty döredilipdir. Bu institutyň esasy ylmy ugry ýurdumyzyň himiki çig mal çeşmelerini öwrenip, olary halk hojalygynda netijeli peýdalanmagyň ýollaryny işläp düzmekden ybarat bolupdyr.
Aşgabatda 1972-nji ýylda Türkmenistanyň topragy öwreniş ylmy-barlag instituty döredilipdir. Bu institutyň esasy ugry ekilýän we özleşdirmäge degişli ýer fondlaryny ylmy taýdan öwrenip, olara baha bermekden, ylmy taýdan esaslandyrylan iri masştably agrotoprak kartalaryny hem-de agrohimiki kartogrammalary düzmekden ybarat bolupdyr. Oba hojalygynyň ykdysadyýeti baradaky Türkmenistan ylmy-barlag instituty 1972-nji ýylyň sentýabrynda döredilipdir. Bu institutyň döredilmegi bilen Türkmenistanda agrar ykdysady ylym has aýdyň häsiýete eýe bolup başlapdyr. Alymlar özleriniň ylmy barlaglaryny oba hojalyk önümçiliginiň netijeliligini mundan beýläkde ýokarlandyrmagyň ýollaryny gözlemäge gönükdiripdirler.
Döwlet Garaşsyzlygymyza eýe bolmagymyz bilen milli ylmy-barlag edaralary hem düýpli özgertmeleri başdan geçirdi. Ýurdumyzda ylmy barlaglary netijeli alyp barmagyň guramaçylyk görnüşlerini synap görmek maksady bilen, paýtagtymyz Aşgabatda 1991-nji ýylda Oba hojalyk ylymlar akademiýasy, 1992-nji ýylda bolsa Medisina ylymlar akademiýasy döredildi. Paýtagtymyz Aşgabatda 1993-nji ýylda  Milli golýazmalar instituty, 1996-njy ýylda Tűrkmenistanyň Prezidentiniň ýanyndaky demokratiýa we adam hukuklary barada tűrkmen milli instituty, 2004-nji ýylda Milli medeniýet «Miras» merkezi döredildi.
Paýtagtymyz Aşgabatda 1993-nji ýylda Türkmenistanyň Prezidentiniň ýanyndaky Ylym we tehnika baradaky ýokary geňeş döredildi. Bu Geňeşiň üstüne ýurtda ylmyň we tehnikanyň ileri tutulýan ugurlaryny kesgitlemek, ylmy-tehniki progresiň iň netijeli maksatnamalaryny saýlap almagyň düzgünnamasyny işläp taýýarlamak, olaryň ýerine ýetirilişine gözegçilik etmek wezipesi ýüklenildi. Ylmy-barlaglaryň döwrüň talabyndan yza galýandygy bellenip,1996-njy ýylda Oba hojalyk ylymlar akademiýasy, 1997-nji ýylda bolsa Medisina ylymlar akademiýasy hem ýatyryldy.
1998-nji ýylyň 29-njy iýunynda Türkmenistanyň Ylymlar akademiýasy aýtyrylýar. Onuň  Merkezi ylmy kitaphanasy we ynsanperwer ylymlary boýunça institutlary Türkmenistanyň Prezidentiniň ýanyndaky Ylym we tehnika baradaky ýokary geňeşiň garamagynda galdyrylyp, beýleki ylmy-barlag institutlary ugurdaş ministrlikleriň we dolandyryş edaralarynyň garamagyna berildi. Institutlaryň birnäçesi birleşdirildi, birnäçesi bolsa ýatyryldy. Olaryň esasynda täze ylmy-barlag institutlary ýa-da ylmy merkezler döredildi.
2009-njy ýylyň 12-nji iýunynda hormatly Prezidentimiziň parasatly ýolbaşçylygynda Türkmenistanyň Ylymlar akademiýasy gaýtadan dikeldildi. Ýurdumyzyň ykdysadyýetiň innowasion ösüşini mundan beýläk-de tizleşdirmek, ylmy we inženerçilik işini ýokary depginde ösdürmek maksady bilen Türkmenistanyň Ylymlar akademiýasynyň ygtyýaryna täze döredilen «Gün» instituty, Seýsmologiýa instituty, Seýsmologiýa döwlet gullugy, Botanika instituty, Fizika-matematika instituty, Arheologiýa we etnografiýa instituty berildi. Öňden işläp gelýän institutlardan hem Milli golýazmalar instituty, Taryh instituty, Dil we edebiýat instituty, Derman ösümlikleri instituty, Himiýa instituty Akademiýanyň garamagyna berildi.
Berkarar döwletimiziň Bagtyýarlyk döwründe Türkmenistanyň Ylymlar akademiýasy, pudaklaýyn tabynlygyna garamazdan, Türkmenistanyň ylmy-barlag edaralarynyň we ýokary okuw mekdepleriniň ylmy işini düzgünleşdirýär we oňa gözegçilik edýär.
Magtymguly adyndaky Dil, edebiýat we milli golýazmalar instituty.
Taryh we arheologiýa instituty.
Seýsmologiýa we atmosferanyň fizikasy instituty.
Himiýa instituty.
Tehnologiýalar merkezi.
Şeýle hem, Ylymlar akademiýasynyň düzüminde: Türkmenistanyň Oguz han adyndaky Inžener-tehnologiýalar uniwersiteti, Merkezi ylmy kitaphana, «Ylym» neşirýaty we «Ylym» çaphanasy bar. Türkmenistanyň Ylymlar akademiýasy «Türkmenistanda ylym we tehnika» žurnalyny neşir edýär.
Türkmenistanyň taryhy boýunça hrestomatiýa. «Ylym» neşirýaty. 1992.
T. Sahydow, G. Musaýew. Türkmenistanyň medeniýetiniň taryhy. Ýokary okuw mekdepleriniň taryh hünäriniň talyplary üçin okuw gollanmasy. Aşgabat, 2010.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
Türkmenistanyň ensiklopediýasy.VIII tom. «Ylym» neşirýaty. 1978.
Aşgabat – türkmen sportynyň dörän şäheri.
«Türkmenistan – parahatçylygyň we ynanyşmagyň Watany ýylynda» 140 ýaşaýan paýtagtymyz Aşgabat hormatly Prezidentimiziň atalyk aladalarynyň netijesinde dünýäniň iri halkara sport merkezine öwrüldi. Taryhy nukdaýnazara esaslananyňda, türkmen sportynyň ýurdumyzyň çäginde ilkinji dörän şäheri hem paýtagtymyz Aşgabat şäheridir.
Paýtagtymyz Aşgabatda 1925-nji ýylda «Dinamo» meýletin sport jemgyýetiniň Orta Aziýa ülke geňeşiniň ýerli şahamçasy döredilipdir.  1934-nji ýylyň noýabr aýynda «Dinamo” meýletin sport jemgyýetiniň Orta Aziýa ülke geňeşi ýatyrylypdyr. Şol ýyl Aşgabatda Türkmenistanyň «Dinamo» meýletin sport jemgyýetiniň Respublikan geňeşi döredilipdir. Ýurdumyzyň «Dinamo» meýletin sport jemgyýetiniň agzasy bolup, paýtagtymyz Aşgabatda zähmet çekenTürkmenistanyň at gazanan sport ussatlarynyň birnäçesi 1938-nji ýylyň 24-nji iýulynda Moskwada Gyzyl ploşadda geçirilen Bütinsoýuz bedenterbiýe ýörişine gatnaşýar. Türkmenistanyň «Dinamo» meýletin sport jemgyýetiniň ýeňil atletikaçylary  paýtagtymyz Aşgabatda bolup geçen  döwlet spartakiadalara gatnaşyp, birinji orunlaryň ýedisini eýeledi.
«Zähmet» meýletin sport jemgyýeti 1957-nji ýylyň 27-nji dekabrynda döredildi. Bu jemgyýet bedenterbiýe, sport we syýahatçylyk bilen meşgullanmak isleýän işçileri, gullukçylary, olaryň maşgala agzalaryny hem-de okuwçylary birleşdiripdir. «Zähmet» meýletin sport jemgyýeti ilkinji döredilen ýyllarynda onuň agzalarynyň sany 10270 adamdy. Şolardan sport ussatlarynyň 8-si,  1-nji derejeli sportmenleriň  141-si, 2-nji derejeli sportmenleriň 38-si, 3-nji derejeli sportmenleriň 1370-si, 1-nji derejeli GTO nyşanyny alanlaryň 2152-si, 2-nji derejeli GTO nyşanyny alanlaryň 1069-sy bolan bolsa, 1975-nji ýylyň başyna çenli profsoýuzlaryň (kärdeşler arkalaşyklarynyň) bu sport jemgyýetiniň agzalarynyň  sany 102769 sany adama ýetdi. Şol ýylda sport ussatlarynyň, sport ussatlygyna dalaşgärleriň sany hem ep-esli artypdyr.
Aşgabat şäherinde 1957-nji ýylda döredilen  we 1975-nji ýyla çenli 18388 agzasy bolan «Zähmet rezerwleri» sport jemgyýeti ýörite okuw jaýlarynyň okuwçylaryny we professional-tehniki bilim berýän orta hünär mekdepleriň okuwçylaryny bedenterbiýe we sport okuwlaryna çekmegi, sportmenleriň ussatlyklaryny ýokarlandyrmagy öz öňünde wezipe edip goýupdyr.
Paýtagtymyz Aşgabatda 1966-njy ýylda döredilen «Lokomatiw» meýletin sport jemgyýetiniň 19000 agzasy bolupdyr. Bu sport jemgyýeti öz hereket eden döwründe derejeli sportmenleriň 4275-sini, sport ussatlygyna dalaşgärleriň 132-sini taýýarlapdyr.
1968-nji ýylyň 22-nji aprelinde  «Ýaşlyk»  sport jemgyýeti Aşgabat şäherinde döredilipdir. Bu jemgyýetiniň ýurdumyzyň halk magaryf ulgamynda bedenterbiýe we sport işlerini ýola goýmakda diýseň uly ähmiýeti bolupdyr.
Döwlet Garaşsyzlygymyza eýe bolup, Gahryman Arkadagymyzyň ýurdumyzyň jemgyýetçilik-syýasy durmuşynda esaslandyran häzirki ajaýyp zamanasyna – Berkarar döwletimiziň bagtyýarlyk döwrüne gadam basmagymyz bilen paýtagtymyz Aşgabat bedenterbiýe we sport bilen meşgullanmaga zerur bolan ähli şertleriň we mümkinçilikleriň döredilen şäherine öwrüldi. Milli Liderimiziň tagallasy bilen ýurdumyzyň baş şäherinde Olimpiýa şäherçesi, Olimpiýa suw sport toplumy, Milli Olimpiýa sport köşgi, Sportuň gyşky görnüşleri boýunça sport toplumy, 20 müň tomaşaça niýetlenen «Aşgabat» köpugurly stadiony hem-de beýleki sport desgalary gurlup ulanylmaga berildi bar.  Sebitde deňi-taýy bolmadyk Olimpiýa şäherçesi ýurdumyzyň täze sport belentliklerine ymtylmasynyň  aýdyň nyşanyna öwrüldi. Onuň düzüminde Halkara Olimpiýa komitetiniň talaplaryna laýyk gelýän  desgalaryň 30-dan gowragy bar. Şol desgalaryň hatarynda üsti ýapyk we açyk suw-sport toplumlary, welotrek, gimnastika, göreşiň ähli görnüşleri, agyr atletika, gylyçlaşmak, boks, bouling, badminton we stolyň üstünde oýnalýan tennis üçin ýapyk meýdançalar, üsti ýapyk tennis korty, paraolimpiýa merkezi, türgenleşik zallary, şeýle hem köpsanly desgalar bar. Bu ýerde ýaşaýyş binalaryny, medeni we söwda merkezlerini, myhmanhanalary, maglumatlar merkezini we beýleki desgalary özüne birleşdirýän zerur bolan düzüm döredildi.
Paýtagtymyzyň Olimpiýa şäherçesi ýurdumyzyň sport ulgamyny düýpli kämilleşdirmäge, bedenterbiýäni hemmetaraplaýyn ösdürmäge, ähli tarapdan ösen nesli terbiýeläp ýetişdirmäge, ýokary derejeli türgenleri we halkara derejesindäki ýygyndy toparlary taýýarlamaga, Aşgabatda islendik derejedäki ýaryşlary geçirmäge mümkinçilik berýär.
Baş şäherimizdäki Türkmen Döwlet bedenterbiýe we sport institutynyň täze okuw jaýy  Berkarar döwletimiziň bagtyýarlyk döwründe gurlup, ulanylmaga berildi. 1600 talyp üçin niýetlenen bu ýokary okuw mekdebi paýtagtymyzyň merkezi şaýollarynyň birini bezeýär. Täze ýöriteleşdirilen sport mekdebi hem onuň golaýynda ýerleşip, munda esasy wezipe geljekki sport ussatlaryny we çempionlaryny kemala getirmekden ybaratdyr. 350 orunlyk bu mekdepde terbiýelenýänler eýýäm halkara we dünýä ýaryşlarynda  üstünlikli çykyş edýärler.
2007-nji ýylda paýtagtymyzda 15 sany sport mekdebi gurlan bolsa, bu san 2012-nji ýylda 21-e ýetdi. Sport desgalary babatda aýdylanda bolsa, degişli döwürlerde gurlan  binalar 51 sany bolanlygyndan 69-a bardy.
Paýtagtymyz Aşgabat hormatly Prezidentimiziň parasatly ýolbaşçylygynda halkara sport çäreleriniň geçirilýän merkezine öwrüldi. Ýurdumyzyň merkezi şäherinde 2017-nji ýylyň 17-27-nji sentýabry aralygynda, «Sagdynlyk. Ruhubelentlik. Dostluk» şygary astynda geçirilen iň uly we wekilçilikli Ýapyk binalarda we söweş sungaty boýunça V Aziýa oýunlary boldy. Onda türgenleriň 6000-den gowragy sportyň 21 görnüşi boýunça ýaryşdylar, bäsleşikleriň dowamynda dünýäniň 82 ýurdundan 550-den gowrak žurnalist işledi. Paýtagta 35 müňden gowrak daşary ýurtly myhmanlar gelip, olaryň arasynda döwlet ýolbaşçylary, hökümet we parlament ýolbaşçylary, onlarça döwletleriň ministrlikleriniň ýolbaşçylary, şeýle-de abraýly syýasy we jemgyýetçilik işgärleri gatnaşdylar. «Aşgabat 2017–niň» aýratyn tarapy ol hem, 45 sany Aziýa döwletleri bilen bir hatarda Okeaniýanyň 19 döwletinden (dünýä döwletleriniň üçden biri)  we bosgunlaryň sport topary hem şeýle derejedäki bäsleşige ilkinji gezek gatnaşdylar.
«Türkmenistan – parahatçylygyň we ynanyşmagyň Watany ýyly» atlandyrylan şu da  hem, paýtagtymyz Aşgabatda  trek welosporty boýunça dünýä çempionaty geçirilýär.
1. Türkmenistanyň taryhy boýunça hrestomatiýa. "Ylym" neşirýaty. 1992.
2.   S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
3. Aşgabat – Bagtyýarlyk döwrüniň şäheri. Fotoalbom. – A.: Türkmen döwlet neşirýat gullugy, 2013.
Aşgabat — Türkmenbaşy awtobany — çatryksyz ýokary tizlikli ýol.
Awtobanlar tutuş dünýäde giň meşhurlyga eýedir. Geljekki Aşgabat — Türkmenbaşy awtomobol ýolunyň esasy aýratynlygy — ol diňe ýokary tizlik üçin niýetlenendir, şonuň üçin onuň taslamasy başga ugurlar, beýleki awtomobil ýollary ýa-da welosiped ýodalary bilen kesişmezligini göz öňüne tutýar.
Awtobanyň ugrunda taslama laýyklykda uly we kiçi köprüleriň 60-a golaýy hem-de ýerasty geçelgeleriň 70-den gowragy, şol sanda demir ýoluň üstünden geçýän köpri, beýleki ýollar bilen kesişýän ýerlerde, sil suwlarynyň akabalarynyň hem-de Garagum derýanyň üstünden geçýän köprüler bina ediler.
Aşgabat — Daşoguz awtomobil ýolunyň 24-nji kilometrinde demir ýol köprüsini hem-de ýorunja ýapragynyň görnüşindäki ýol aýrydyny gurmak meýilleşdirildi, ol awtobanyň ilkinji kilometrini awtomobil köprüleri bilen birleşdirer. Häzirki wagtda, geologiýa-geodeziýa işleri tamamlanandan soň täze guruljak ýoluň ugrunda topragy çykarmak we ýoly tekizlemek işleri alnyp barylýar.
Hereketi çaltlandyrmak ýa-da haýallatmak üçin sürüjiler ýoluň ýörite zolaklaryna geçerler. Mundan başga-da awtobanyň ugrunda turba görnüşli ýol aýrytlarynyň 9-sy bina ediler, olar ýokary tizlikli ýoly Arçman şypahanasy, Gökdepe, Serdar, Bereket, Balkanabat şäherleri, Belek we Ýangaja şäherçeleri bilen birleşdirer. Ýangaja şäherçesiniň (Balkan welaýaty) üsti bilen gurluşygy dowam edýän deňiz portuna baryp bolar, bu bolsa logistika hyzmatlarynyň hilini ýokarlandyrmaga mümkinçilik berer.
Bu awtoban — ini 34,5 metr bolan üç zolakly ýol bolup, onuň gatnaw bölekleri biri-birinden ýörite bölüji zolak bilen bölüner. Her ugurda hereket zolagyna adatdan daşary ýagdaýlar üçin zolak, ganaw hem-de demir germewler oturdylyp, olar mallaryň we adamlaryň hereket zolagyna çykmagynyň öňüni alar. Ýol örtügi birinji derejeli boljak täze awtoban döwrebap serişdelerden — ýokary hilli asfaltbetondan, sintetiki örtükden, geogözeneklerden, torlardan we awtomobil ýolunuň netijeli gatlarynyň mäkämligini artdyrýan beýleki serişdelerden ybarat boljak ýol örtüginiň we köp gatly ýer düşeginiň göterijilik ukybyny artdyrmak üçin ulanylmagyny göz öňünde tutýar.
Taslama laýyklykda bu ýol iň ýokary standartlary hasaba almak bilen gurlar. Awtobanyň düzüminde gözegçilik kameralary bilen üpjün edilen ýol gözegçilik polisiýasynyň birnäçe nokatlary, tehniki hyzmatlar nokatlary, ýol hyzmat gulluklary göz öňünde tutular.
Awtobanyň her tarapyndan her elli kilometrden awtoduralgalar hem-de  sürüjiler we ýolagçylar üçin dynç alyş ýerleri peýda bolar. Olarda ýuwunmak üçin otaglar enjamlaşdyrylar. Ýoluň 201-nji we 420-nji kilometrlerinde dükanlary, restoranlary, myhmanhanalary, ýapyk we açyk awtoduralgalary, ýangyç guýujy beketleri we beýleki desgalary bolan dynç alyş merkezlerini gurmak göz öňünde tutulýar.
Awtobanyň ugrunda mahabat we maglumat germeçleri ýerleşdiriler, olar sürüjilere howa şertleri, ýoluň ýagdaýy hem-de tizlik barada habarlary berer. Her iki kilometrden telefon enjamlary sürüjileriň hyzmatynda bolar, olary ýol hyzmatlary gulluklaryny, ewakuator, ýol gözegçilik polisiýasyny çagyrmak üçin peýdalanmak bolar.
Aşgabat — Türkmenbaşy awtobanynyň gurulmagy logistika hyzmatlarynyň hilini ýokarlandyrmaga, halkara üstaşyr-ulag düzümini giňeltmäge, goňşy ýurtlaryň arasynda haryt dolanyşygyny, Türkmenbaşydaky halkara deňiz portunyň mümkinçiliklerini nazara almak bilen harytlaryň eksportyny hem-de üstaşyr geçirilýän möçberlerini artdyrmaga mümkinçilik berer.
Aşgabat şäheri - sagdynlyk bahary.
Hormatly Prezidentimiziň parasatly ýolbaşçylygynda ak şäherimiz Aşgabat häzirkizamanyň iň döwrebap halkara hassahanalaryny bir ýere jemleýän saglyk merkezine öwrüldi. Mundan 140 ýyl ozal esaslandyrylan Aşgabat şäheri taryhy nukdaýnazardan hem, ýurdumyzyň çägindäki ilkinji saglyk merkeziniň we hassahananyň peýda bolan ýeridir. 1913-nji ýylda paýtagtymyzda bar bolan hassahanalarda bary-ýogy 300 sany orun, 70 sany lukman bolupdyr. Bu 70 lukmanyň 14-si bolsa diş lukmany bolupdyr.
Aşgabatda häzirki zaman lukmançylyk merkezlerniň giden ulgamy döredildi. S.A.Nyýazow adyndaky keseli anyklaýyş merkezi (1993 ý.), Ýürek keselleriniň halkara lukmançylyk merkezi (1998 ý.), Iç keselleriniň halkara lukmançylyk merkezi (2001 ý.), Beýik Saparmyrat Türkmenbaşy adyndaky Aşgabat keseli anyklaýyş merkezi (2004 ý.),Enäniň we çaganyň «Ene mähri» lukmançylyk merkezi, (2006 ý.),  Onkologiýa merkezi, Stomatologiýa merkezi (2013 ý.) sözüň doly manysynda iň kämil enjamlar bilen üpjün edilen klinikalardyr.
1998-nji ýylda Aşgabadyň howa giňişligini arassalamaklyk maksady bilen, Köpetdagyň eteginde baglyk zolagy döredilip başlandy. Bu milli seýilgäh bilen  Giňdiwar-Nusaý galasy aralygynda 30 km-den hem gowrak uzalyp gidýän «Saglyk ýoly» 2000-nji ýylda guruldy. 1000 m gowrak belentlikde gurlan bu ýoluň iki tarapynda, baglyk zolakda millionlarça düýp ýolka we beýleki agaç nahallary oturdyldy. Indi ol agaçlar boý alyp, gök öwsüp otyr. «Saglyk ýoly» aşgabatlylaryň we paýtagtyň myhmanlarynyň höwes edip dynç alýan, dag gözelliginden lezzet alýan, saglygyny berkidýän ýoluna öwrüldi.
Paýtagtymyz Aşgabatda 1998-nji ýylda derman serişdeleri zawody, 2013-nji ýylda himiýa-farmasewtika zawody, infuzion erginleri öndürýän zawod we başga-da birnäçe kärhanalar guruldy we ulanylmaga berildi. Häzirki wagtda bu kärhanalarda derman serişdeleriniň 200-e golaý görnüşleri öndürilýär.
2013-nji ýylda Aşgabatda saglygy goraýyş maglumat-kommunikasiýa tehnologiýalaryny ornaşdyrmak taslamasy elektron usulynda resminama alyşmak ulgamy durmuşa geçirilip başlandy. Ol paýtagtyň we welaýatlaryň bejeriş- profilaktiki edaralaryny birleşdirýär we tutuş ýurtda lukmançylyk hyzmatyny ýokary götermäge ýardam edýär.
Paýtagtymyz Aşgabatda ýurdumyz boýunça lukmançylyk «Tiz kömegini» örän çalt seslenmek gullugyna öwürmek babatdaky işler durmuşa geçirilýär. Baş şäherimiz Aşgabadyň we sebitleriň «Tiz kömek» gulluklary häzirkizaman «Ford Tranzit», «Mersedes Benz» kysymly «Tiz kömek» ulaglary bilen üpjün edildi. Bu «Tiz kömek» ulaglary Türkmenistanyň hökümetiniň buýurmasy boýunça Belgiýada we Germaniýada yssy howa şertleri nazara alnyp, ýanmaýan materiallardan ýasalandyr. Olarda her hili ýagdaý bolanda hem – ýol hadysalarynda, ýangyn dörände, ýolda barýarka çaga doglanda we ş.m. ýagdaýlarda gerek bolan ähli zatlar göz öňünde tutulandyr. Lukmançylyk abzallaryndan başga-da, bu «Tiz kömek» ulaglary kondisioner, howany täzeleýän enjam, rasiýa bilen üpjün edilendir.
Hormatly Prezidentimiziň parasatly ýolbaşçylygynda ak şäherimiz Aşgabat häzirki zamanyň iň döwrebap, iri lukmançylyk merkezine öwrüldi. Şäherde iň täze ýokary tehnologik enjamlar bilen üpjün edilen hassahanalar jemlenýär.  Paýtagtymyzda häzirkizaman halkara hassahanalarynyň birnäçesi - Kelle we boýun kesellerini bejeriş halkara merkezi, Göz kesellerini bejeriş halkara merkezi, Halkara newrologiýa merkezi, Halkara endokrinologiýa we hirurgiýa merkezi, Onkologiýa merkezi, Stomatologiýa merkezi, Halkara kardiologiýa merkezi, Kardiologiýa ylmy-kliniki merkezi, Ýokanç keselleri merkezleri müdiriýetiniň binalar toplumy  hereket edýär.
Myrat Garryýew adyndaky Türkmenistanyň Döwlet lukmançylyk uniwersitetiniň ýanynda 2011-nji ýylda Göz keselleri ylmy-kliniki merkezi, 2013-nji ýylda Stomatologiýa okuw-önümçilik merkezi, 2015-nji ýylda bolsa Enäniň we çaganyň saglygyny goraýan okuw-ylmy merkezi döredildi.
2011-nji ýylda Myrat Garryýew adyndaky Türkmenistanyň Döwlet lukmançylyk uniwersiteti «Ýewropanyň Biznes Assambleýasy» halkara guramasynyň «Ýewropa hili» atly halkara baýragyna mynasyp boldy. Mundan başga-da, Döwlet lukmançylyk uniwersiteti bilim berýän lukmançylyk edaralary hakynda maglumatlaryň Bütindünýä binýady bolan «Awisenna» katalogyna girizildi.
Hormatly Prezidentimiziň parasatly ýolbaşçylygynda Türkmenistan saglygyň hem sagdynlygyň ýurduna öwrüldi. Şu babatda Aşgabat iň naýbaşy görelde merkezidir.
Türkmenistanyň taryhy boýunça hrestomatiýa. «Ylym» neşirýaty. 1992.
S.Jumaýew. Türkmenistanyň taryhy. Orta we ýokary okuw mekdepleriniň taryhdan başga hünärleri  üçin okuw kitaby, – A.: Türkmen döwlet neşirýat gullugy, 2011.
A. Babaýew. Z. Freýkin. Aşgabat. (geografiki oçerk). Türkmen döwlet neşirýaty. Aşgabat , 1957.
Aşgabat – Bagtyýarlyk döwrüniň şäheri. Fotoalbom. – A.: Türkmen döwlet neşirýat gullugy, 2013.
Türkmenistanyň ensiklopediýasy. VIII tom. «Ylym» neşirýaty. 1978.
Aşgabatda guruljak welosiped binasy barada maglumatlar.
Ministrler Kabinetiniň şu ýylyň 22-nji fewralynda bolup geçirilen mejlisinde hormatly Prezidentimiziň Aşgabat şäheriniň Çandybil şaýoly bilen Bekrewe köçesiniň çatrygynda Welosiped binasyny gurmak hakyndaky Karara gol çekmegi ýurdumyzyň sport jemgyýetçiligi üçin şatlykly waka boldy. «Sport ýyldyzy» hususy kärhanasynyň gurjak bu binasy 2020-nji ýylyň maý aýynda ulanmaga berler we paýtagtymyzyň binagärlik keşbine täze öwüşgin çaýar.
2018-nji ýylyň 3-nji iýunynda dünýäniň ençeme ýurdunda ilkinji gezek Bütindünýä welosiped güni giňden bellenip geçildi. Hormatly Prezidentimiz Gurbanguly Berdimuhamedowyň başlangyjy boýunça Birleşen Milletler Guramasynyň Baş Assambleýasy tarapyndan esaslandyrylan bu sene, diňe bir sagdyn durmuş ýörelgelerini giňden ornaşdyrmak babatda däl, eýsem, daşky gurşawyň goraglylygy üçin hem aýratyn ähmiýete eýedir. Birleşen Milletler Guramasynyň Baş Assambleýasy öz Rezolýusiýasy bilen sporty we bedenterbiýe-sagaldyş hereketini ösdürmek, jemgyýetiň ekologiýa medeniýetini kemala getirmek, bu ulgamda döwletara hem-de halkara hyzmatdaşlygy ösdürmek babatda Türkmenistanda durmuşa geçirilýän özgertmelere goldaw berdi.
Welosiped binasynyň taslamasy bilen tanşanyňda, onuň juda oýlanyşykly işlenip taýýarlanandygyna göz ýetirýärsiň. Diametri 80 metre deň boljak we beýikligi 35 metre ýetjek bina tutuşlygyna halkymyzyň milli gymmatlyklaryny özünde şöhlelendirýär. Binanyň bir tarapynda ýerleşdirilen, sähralardan, dag-düzlerden hatar tutup geçip barýan ýükli kerwenler türkmeniň milli gymmatlyklarynyň geçmişden geljege sary durky bozulman, ähli çugdamlygy bilen äkidilip barylýandygyny aňladýan bolsa, kerweniň gapdalynda türkmeniň meşhur alabaý itiniň beýan edilmegi gadymy däp-dessurlarymyzyň, edim-gylymlarymyzyň, milli buýsançlarymyzyň berk goraglydygyny şöhlelendiripdir.
Binada ýerleşdirilen Ýer şarynyň bir tarapynda gadymy türkmen sähralaryndan geçen kerwen ýollarynyň, taryhy ýadygärlikleriň, ulag-üstaşyr geçelgeleriň şekilleri şöhlelendirilipdir. Bu bolsa ýurdumyzda milli Liderimiziň parasatly baştutanlygynda taryhymyzyň, şu günümiziň we ýagty ertirlerimiziň arasyndaky mizemez arabaglanyşygyň emele getirilendigini alamatlandyrýar. ªonuň bilen bir wagtyň özünde-de, bu ýagdaý Türkmenistanyň dünýäniň häzirki zaman gatnaşyklaryna we hyzmatdaşlygyna işjeň goşulyşandygynyň, ýurdumyzyň Ýer ýüzüniň geosyýasy ýagdaýyndaky ornunyň barha giň gerime eýe bolýandygynyň subutnamasy hökmünde orta çykýar.
Milli Liderimiz ýurdumyzda we dünýäde sagdyn durmuş ýörelgelerini wagyz etmekde, şeýle hem ony durmuşa ornaşdyrmakda bahasyna ýetip bolmajak işleri amala aşyrýar. Bu günki gün dünýä jemgyýetçiliginiň Türkmenistany sportuň rowaçlanýan Watany hökmünde ykrar etmegi we Aşgabadyň ähli amatlyklar bilen üpjün edilen desgalarynda halkara ýaryşlary hem-de dünýä çempionatlaryny geçirmäge islegleriň artmagy ýokarda aýdanlarymyza şübhesiz subutnama bolsa gerek. Gahryman Arkadagymyzyň başlangyjy we teklibi bilen, paýtagtymyzda Welosiped binasyny gurmak baradaky taslamanyň ähli taraplaýyn oýlanyşykly taýýarlanmagy, oňa binagärligiň milli ülňüleri esasynda çemeleşilmegi geljekde sportuň türkmen ruhy bilen dünýä ýaň saljakdygyny, sagdyn durmuş ýörelgeleriniň gyşarnyksyz berjaý ediljekdigini görkezýär.
Welosiped binasynyň merkezinde oturdylan Ýer şarynyň beýleki tarapynda Türkmenistanyň kartasynyň, ýurdumyzyň gurluşyk pudagynyň häzirki zaman gazananlarynyň, ulag düzümleriniň özboluşly beýanyny tapmagy binanyň ähmiýetini has-da artdyrýar. Bu görnüş ýurdumyzda ösüşiň diňe belli bir ulgamlarda däl, tutuş jemgyýetiň rowaçlygynda jemlenendigini, Türkmenistanyň dünýä hojalygyna batly ädimler bilen goşulyşýandygyny ýüze çykarýar. Muny binanyň ikinji tarapynda arşa sary süýnüp barýan bedew atlaryň mysalynda hem görmek mümkin. Ol, bir tarapdan, ösüşleriň bedew badyny görkezse, beýleki tarapdan, türkmen Diýarynda islendik işiň sungat derejesinde kämilleşdirilýändigini äşgär edýär.
Ýurdumyzyň kartasynyň gapdalynda Türkmenistanyň Bitaraplyk nyşanynyň ýerleşdirilmegi bolsa halkara gatnaşyklaryň islendik görnüşiniň parahatçylyk söýüjilik, asudalyk, agzybirlik ýaly gymmatlyklara esaslanýandygynyň beýanyna öwrülýär.
Ýer şarynyň daşyndan halkalaýyn aýlanýan welosipedçiler berk bedenli, sagdyn ruhly nesilleriň Zeminiň iň esasy gymmatlygydygy baradaky düşünjäniň wagyzçylary hökmünde orta çykýar.
Aşgabatda hindi tälimçileriniň ýoga sapaklary.
Aşgabat şäherinde Ýoga sagaldyş gimnastikasy boýunça hindi tälimçileriniň sapaklary diňe Bagtyýarlyk sport toplumynda geçirilýär. Şol sebäpli-de, Bagtyýarlyk sport toplumyna gatnaýanlaryň sany 1000-den geçdi.
Ýoganyň mekany hasaplanýan Hindistandan gelen tälimçileriň ýoga gatnaýanlara berýän sapaklary özboluşlylygy bilen tapawutlanýar. Sebäbi olar bedeniň sazlaşykly hereketini dogry berjaý etmegiň ähli syrlaryny öwredýärler. Bu bolsa, ýogada esasy zatlaryň biridir. Ýoga sapaklarynyň bütin durkuňa erk etmegi, gan aýlanyşyňy kadalaşdyrmaga, bedeniňi saz saklamaga, şeýle-de horlanmaga ýardamy uludyr.
Bagtyýarlyk sport toplumyň Ýoga sagaldyş gimnastikasy 5 müň adama niýetlenen ýörite binada geçirilýär. Bu binada ýoga sapaklaryny geçirmek üçin ähli mümkinçilikler döredilendir.
Ýoga gatnaýanlar 7 topara bölünip, 2, 4, 6-njy günler 9-dan 12-ä we 17-den 21-e çenli türgenleşik geçirilýär.
Üns çekmeli zatlaryň biri, Bagtyýarlyk sport toplumynda yzygiderli türgenleşik geçmäge gelýän türgenleri höweslendirmek maksady bilen sport lybaslary, dürli görnüşli ýadygärlik sowgatlary gowşurylýar.
Bagtyýarlyk sport toplumyndaky Ýoga sapaklarynyň ýene-de bir aýratynlygy, bu ýerde pensionerler üçin ýoga hyzmatlarynyň mugt ýerine ýetirilmegidir.
Aşgabatdaky ofis işgärleri günortanlyk dynç wagtyny nämä sarp edýärler.
Türkmenportal tarapyndan geçirilen soragnama “Günortanlyk dynç alyş” wagtynyň naharlanmak we dynç almak ýaly başdaky niýetlenşinden üýtgeýändigini görkezýär.
Buňa döwrebap ýaşaýyş, täze tehnologiýalar, ykdysadýetde harytlaryň we hyzmatlaryň bolçulygy sebäp bolýar.
Işgärleriň köpüsi indi nahardan başga goşmaça işlerini hem edip ýetişýärler.
Ortaça Günortanlyk wagty bir sagat dowam edýär. Adatça bu wagt köp edaralarda 13:00 – 14:00 aralygy.
“tiz tagamlar” olaryň “eltip berilmesi”;
bişirilişiniň we gaplanmasynyň ýeňňiligi bir bada iýmäge we işleriňi etmäge mümkinçilik berýär;
şäheriň içindäki uzak aralyklary gysga wagtda aşmak, buňa bolsa awtoulaglaryň sanynyň köpligi we ýollaryň kämil bolmagy;
Ortaça, ýaşyna garamazdan 95% işgär günortan hökman naharlanýar we nahrlanmaga olaryň ortaça 15-20 minut wagtyny alýar;
Galan 5% dürli sebäplere görä günortanlyk etmeýärler;
galan işlerini dowam edýärler;
çagalaryny okuwlara bermäge ýa-da almaga gidýärler;
öz iş ýerlerinde dynç alýarlar;
internede biriklýärler;
öýlerine gidip gelýärler;
öz şahsy işleri bilen meşgullanýar;
AŞGABAT-2017:Tomaşaçylar üçin gollanma.
Saýlan ýaryşyňyza tomaşa etmek üçin degişli girelgäniň petekde görkezilendigini barlap görüň.
Entrance-1: 1-3 desgalara 1-nji girelgeden girip bolar.
Entrance-2: 4-10 desgalara 2-nji girelgeden girmeli.
Entrance-3: 11-15 desgalara 3-nji girelgeden girmeli.
Dabaralaryň geçirilýän gijeleri ähli girelgeler açyk bolar.
Görkezilen girelgä ýaryş başlamazdan 120 minut ir gelmegiňizi haýyş edýäris. Şular ýaly ýagdaýda, sizi ýerleşdirmek üçin ýeterlik wagt bolar.
Tomaşaçynyň ýanynda işjeň petek we şahsy resminamasy bolamly: Pasport, dogluş şahadatnamasy (çagalar üçin) ýa-da Aşgabat 2017 akkreditasiýa. Ýaryşa tomaşa edýän wagtynda her petek eýesi satyn alan petegini we şahsyýetini kesgitleýän resminamasyny ýanynda götermelidir.
18 ýaşamadyk petek eýeleri ýaryşa tomaşa etmek üçin ýany bilen uly ýaşly (18 ýaşdan ýokary), petegi we şahsy resminamasy bolan adam gelmeli.
Petek eýeleri Türkmenistanyň kanuny we jemgyýetçilik düzgün-tertibini berjaý etmelidirler. Olar islendik düzgün bozmalardan daş durmaly daş-töwregindäki adamlaryň we desganyň emläain zeper ýetirip biljek hereketlerden gaça durmaly.
Aşgabat 2017 Oýunlarynyň geçirilýän desgalaryna ýanyň bilen almak gadagan we ulanylyşy çäklendirilen jisimleriň doly sanawy Aşgabat 2017-niň resmi internet sahypasyndan görüp bilersiňiz.
Aşgabat 2017-niň desgalaryna gadagan edilen ýa-da ulanylyşy çäklendirilen jisimleriň ýokdugyna göz ýetirmek üçin degişli howpsuzlyk çäreleri alnyp barlar.
• Olimpiýa şäherjigine girmek üçin diňe Aşgabat 2017-niň tomaşaçylar üçin niýetlenen resmi awtobuslaryndan peýdalanyň;
• Ýaryş geçirilýän günleri köpçülikleýin awtobuslary sagat 06:00-dan 01:00 çenli hereket ederler.
• Desgalaryň töwereginde ýa-da ýoluň ugrunda ulaglary goýmaga rugsat berilmez.
Ýaryş geçirilýän desganyň hiç biriniň golaýynda mümkinçilikleri çäklendirilen adamlar üçin duralga göz öňünde tutulan däldir. Aşgabat Olimpiýa toplumynyň içinde hereket etmek üçin Oýunlaryň ulag hereketleriniň bölümi öz hyzmatlary bilen üpjün eder.
Mümkinçiligi çäkli tomaşaçynyň özüne degişli aýratyn petegi we onuň saglyk ýagdaýyny kesgitleýji resminamasy bolmalydyr.
Petek satuw nokatlary we iş wagty şu ýerden maglumat alyp bilersiňiz.
B2B, B2C, B2G, C2C — satuwlaryň esasy görnüşleri.
Harytlaryň ýa-da hyzmatlaryň satuwynda geleşigiň predmetiniň niýetlenen ahyrky sarp edijisini nazarda tutmak zerurdyr. Bu ahyrky sarp ediji adaty raýat, şeýle-de hususy kärhana, hatda döwlet edarasy hem bolup biler. Almak-satmak işiniň her aýry-aýry ýagdaýlarynda pul möçberleri, alyjylaryň sany (müşderiler), reklamanyň usullary, şeýle-de söwda etmegiň çözgüdini saýlap almak tapawutlanýandyr. Aşakda beýan edilenler telekeçilik etmegiň, satuwyň esasy shemalarydyr.
B2B — business to business (Biznes üçin biznes). Bu model beýleki kompaniýalar üçin önüm öndürmäge ýa-da hyzmatlary ýerine ýetirmäge ýöriteleşen kompaniýalardyr kärhanalar tarapyndan peýdalanylýar. Mysal üçin, haýsydyr bir kärhana ulagyň detallaryny öndürýär, ol önümler bolsa başga bir awtoulag kärhanasynda peýdalanylýar. Ýa bolmasa-da, kompaniýa autsorsingiň esasynda beýleki kärhana üçin hyzmaty ýerine ýetirip berýär.
Adatça, B2B modelinde önümi ýa-da hyzmaty alyjyda söwdasy babatda emosional täsir bolmaýar — ol satyn almak meselesinde önüm ýa-da hyzmat baradaky ähli maglumatlary üns bilen gözden geçireninden soň söwda edýär. Satyjy hem bu ýagdaýda öz hyzmatdaşynyň isleglerine oňat düşünýär we şoňa esaslanyp haryt hödürleýär.
Azyk, derman senagaty, dokma senagaty, awtomobil gurluşygy, goranyş desgalary üçin çig mal önümçiligi;
Uglewodorodlary we beýleki minerallary gazyp almak hem-de gaýtadan işlemek;
Agaç önümlerini gaýtadan işlemek;
Reklama we marketing;
Autsorsing esasynda buhgalterçilik hem-de IT hyzmatlary;
Kompaniýalar we kärhanalar üçin konsalting hyzmatlary.
B2C — business to consumer (ahyrky sarp ediji üçin biznes). Bu hili modeliň maksady önümi ýa-da hyzmaty haýsydyr bir kärhana üçin däl-de, eýsem adaty sarp ediji üçin öndürmek bolup durýar. Bu sarp edijiler bolup fiziki ýa-da ýuridiki şahslar çykyş edip biler, olar hut şu model esasynda önümi dowamly önümçilikde peýdalanman, diňe öz maksatlary üçin peýdalanýarlar.
B2C tejribesini durmuşa geçirýän kärhanalar hökmünde dürli hili harytlary satýan dükanlary we supermarketleri, ýuridik kompaniýalary, ilata hyzmat edýän dellekhanalary, ussahanalary, tikinçilik hyzmatlaryny we beýlekileri mysal getirmek bolar. Bu modeliň satuw gatnaşyklarynda müşderileriň sany köp bolsa-da, girdejisiniň göterimi azdyr.
B2C shemasynda köplenç halatda söwda emosional täsir esasynda bolýar: «göwnüme ýarady — satyn aldym». Munda has oýlanyşykly, ölçerip edilýän söwda az bolýar. Beýle söwda diňe awtoulag, sowadyjy, ýaşaýyş jaýy ýa-da beýleki gymmatbaha tehnikalary mysal hökmünde belläp bolar.
B2G modeli hem business to government diýlip kesgitlenilip, söwdanyň özboluşly shemasyny aňladýar. Bu gatnaşykda ahyrky sarp ediji bolup döwlet düzümleri we edaralary çykyş edýär. Bu iň çylşyrymly we şol bir wagtyň özünde girdejili iş görnüşidir, sebäbi döwlet ýurtda iň uly müşderi bolup durýar. B2G modelinde geleşikler söwdalaryň ýa-da tenderleriň üsti bilen geçirilýär.
döwlet guramalaryna we kärhanalaryna islendik harytlary ýa-da hyzmatlary satmak;
döwlete degişli ýerleriň kärendesi;
ýol gurluşygynda, jemgyýetçilik maksatly desgalaryň gurluşygynda hyzmatdaşlyk etmek;
B2G geleşiklerinde iki tarapyň hem emosional kabul etmesi düýbünden aradan aýrylýar. Munda hyzmatdaşlyk örän durnukly bolup, müşderi üpjün edijini seýrek çalyşýar, emma ony örän gözden geçirmek bilen saýlaýar.
С2С — consumer to consumer (sarp ediji — sarp edijä). Bu ýerde sarp ediji bolubam, satyjy bolubam adaty fiziki şahslar çykyş edýär. Satuwyň bu görnüşinde adaty adamlar internet sahypalarynda ýa-da beýleki ýerlerde önümlerini ýa-da hyzmatlaryny bildiriş edip, harydy baradaky maglumaty goýmak bilen, ony özleri ýaly adaty adamlara satýarlar. Kähalatda С2С modeli görnüşinde B2C shemaly söwda ýöredilýär.
Satuwyň С2С  görnüşiniň potensial müşderileriniň sany çäksizdir, ýöne onuň girdeji derejesi we geleşikleri B2C modelinden tapawutlydyr. C2C satyn almalary öz-özünden ýüze çykmaýar, sebäbi elektron «bildiriş tagtalarynda» alyjy adatça zerur harytlaryň ýa-da hyzmatlaryň satylýandygyny gözleýär.
Babek bilen düşünişmek üçin...
Ça­ga­ňy­za su­rat­ly ki­tap­la­ry okap be­riň. Onuň sa­hy­pa­dan sa­hy­pa geç­me­gi üçin hö­wes dö­re­diň. Su­ra­ty gör­ke­zip, “Bu nä­me?” di­ýip so­ran­da oňa anyk we dog­ry jo­gap be­riň.
Ene-ata­lar öz ça­ga­la­ry­na bo­lan mährini ola­ra mä­lim et­mek üçin ça­ga ýa­ly gür­le­mä­ge ça­lyş­ýar­lar. Bi­ler­men­ler ça­ga bi­len edil özi ýa­ly gür­leş­män, eý­sem,  ada­ty dil­de geplemegi mas­la­hat ber­ýär­ler.
Müm­kin bol­du­gy­ça ça­ga­ňy­zyň çy­kar­ýan ses­le­ri­ne üns be­rip, “ka­ka”, “eje”, “ene”, “ata” di­ýen söz­le­ri öz içi­ne al­ýan, “Eje se­ni söý­ýär”, “Ka­ka gel­di” ýa­ly söz­lem­le­ri dü­züň. Ça­ga­ňy­za “eje”, “ka­ka” ýa­ly söz­le­ri do­ly we dog­ry aýt­ma­gy öw­re­diň.
Bä­bek­ler adat­ça gat­na­şyk di­li­niň ýe­ri­ne el he­re­ket­le­ri­ni, üm­le­ri ulan­ýar­lar. My­sal üçin, suw içe­si gel­ýän ça­ga “suw” sö­zü­niň ýe­ri­ne bar­ma­gy bi­len bul­gu­ry gör­ke­zip bil­ýär. Şu­lar ýa­ly ýag­daý­da ene-ata­lar bä­be­giň ümü­ne dü­şü­nip, onuň is­le­gi­ni do­ly su­rat­da ka­na­gat­lan­dyr­ma­ly­dyr.
2 ýa­şy­na ýet­me­dik bä­be­giň di­li­ni kä­mil­leş­dir­mek üçin nä­me et­me­li?
Bä­be­gi­ňi­ziň göz­le­ri­ne se­re­dip, onuň bi­len gü­lüm­si­räp gür­le­şiň. Ýüz­le­nen wag­ty­ňyz, onuň ady­ny tu­tup öz ýa­ny­ňy­za ça­gy­ryň. Bä­be­giň ýat­ýan ýe­rin­de gö­ze iläý­jek reňk­li, dür­li ses­le­ri çy­kar­ýan he­re­ket­li oýun­jak­la­ry asyp go­ýuň. Se­si üns bi­len diň­le­me­gi, he­re­ket­le­ri syn­la­ma­gy üçin oňa gol­daw be­riň. Dört aý­lyk bä­be­ge oýun­ja­ga ta­rap he­re­ket et­mek, ony el­le­me­k üçin kö­mek ediň.
Bir  ýa­şy­na ba­ran­da ça­ga­ňy­zyň eli­ne dö­wül­me­ýän aý­na be­rip, “Yn­ha, ma­ňa se­ret, me­niň bur­num bär­de, se­niň bur­nuň ni­re­de” di­ýen ýa­ly ýö­ne­keý söz­le­riň kö­me­gi bi­len söz öw­ret­mä­ge ça­lşyň. Şon­dan soň­ra ça­ga­nyň beý­ni­sin­de “Bu nä­me” di­ýen so­rag ýü­ze çy­kyp bil­ýär. Is­len­dik za­dy gör­ke­zip, onuň nä­me­di­gi­ni so­ran­da, ça­ga­nyň dü­şü­näýjek di­lin­de dog­ry jo­gap ber­me­gi ba­şa­ryň.
Iki ýa­şy dol­ýan­ça ça­ga­ňy­zy te­le­wi­zor­dan uzak­da sak­laň. Ge­çi­ri­len yl­my bar­lag­lar iki ýa­şy­na ýet­me­dik ça­ga­lar te­le­wi­zo­ra köp se­retse, olaryň kä­mil­leş­me de­re­je­si­niň wag­tyn­dan gi­jig­ýän­di­gi­ni su­but et­di.
Ça­ga­ňy­za su­rat­ly ki­tap­la­ry okap be­riň. Onuň sa­hy­pa­dan sa­hy­pa geç­me­gi üçin hö­wes dö­re­diň. Su­ra­ty gör­ke­zip, “Bu nä­me” di­ýip so­ran­da oňa anyk we dog­ry jo­gap be­riň. Ça­ga­ňy­za he­ka­ýa, er­te­ki, aý­dym aý­dyp be­riň. Iki ýa­şy­na go­laý­lan­da ça­ga­ňy­za reňk­li ka­gyz­lar be­rip, dür­li gör­nüş­li şe­kil­le­ri ýa­sa­ma­gy öw­ret­mä­ge ça­ly­şyň.
Di­liň kä­mil­leş­me­si adam­za­dyň dog­lan wag­tyn­dan baş­lap, ömür bo­ýy do­wam ed­ýän zat­dyr. Ça­ga dün­ýä inen gü­nün­den baş­lap daş-tö­we­re­gin­dä­ki ses­le­ri ka­bul edip, dür­li ses­le­ri çy­ka­ryp baş­la­ýar. Il­kin­ji iki aý­da bä­bek ag­la­mak, üs­gür­mek, as­gyr­mak ýa­ly häsiýetlere eýe bolsa, üçün­ji aý­da gü­lüp, “k” we “g” ýa­ly çe­kim­siz; “a”, “e”, “o” ýa­ly çe­kim­li harp­la­ry aý­dyp baş­la­ýar. 4-6 aý­lyk bä­bek­de çe­kim­li, çe­kim­siz ses­le­riň sa­ny art­ýar. Ýa­rym ýa­şyn­da wag­ty “ba”, “ma”, “da” ýa­ly ses­le­ri çy­kar­ýar. 1-1,5 ýa­şan ça­ga bil­ýän­je söz­le­ri­ni mak­sa­da la­ýyk ulan­ma­ga jan ed­ýär. Iki ýa­şyn­dan baş­lap ça­ga kä­bir zat­la­ryň, su­rat­la­ryň ady­ny aýt­ma­gy ba­şar­ýar.
Iki ýaş ça­ga­nyň ýö­re­mä­ge, geplemäge baş­la­ýan wag­ty­dyr. Is­len­dik ça­ga iki ýa­şy­na ýe­ten­den soň­ra yl­ga­ma­ga, daş-tö­we­re­gin­dä­ki zat­lar­dan ýa­py­şyp, bas­gan­çak­la­ra çyk­ma­ga ça­lyş­ýar. Şol dö­wür­de ça­ga özü­niň bil­ýän­je söz­le­ri­ni ula­nyp, ýö­ne­keý­je söz­lem­le­ri düz­me­gi ba­şar­ma­ly­dyr.
BAE-niň jiu-jitsu boýunça toparynyň maksady Aşgabat 2017-niň medallaryny gazanmak.
Birleşen Arap Emirlikleriniň  jiu-jitsu boýunça millli ýygyndy toparynyň sentýabr aýynda geçiriljek Ýapyk binalarda we söweş sungaty boýunça V Aziýa oýunlaryndaky maksady medallarynyň sanyny artdyrmakdyr.
BAE-niň Jiu-jitsu federasiýasy häzirki wagtda 20 sany türgeni, şol  sanda 6 sany zenan türgeni taýýarlaýar we maksatnama girizilen söweş sport görnüşleriniň arasynda iň giň ýaýran söweş sungaty boýunça azyndan 10 sany medal gazanmagy meýilleşdirýär.
BAE-niň Milli Olimpiýa komiteti Aşgabat 2017-niň maksatnamasyna girizilen sportuň 11 görnüşi boýunça ýaryşlara öz türgenlerini gatnaşdyrmagy göz öňünde tutýar. Bularyň içinde jiu-jitsu boýunça ýygyndy toparyna has uly ynam bildirilýär. Toparyň şu aýyň dowamynda Wýetnamyň Hanoý şäherinde geçiriljek jiu-jitsu boýunça II Aziýa çempionatyna gatnaşmagy Aşgabat 2017-ä taýýarlyk görmek çärelerine girýär.
BAE-niň Jiu-jitsu federasiýasynyň tehniki direktory Ýusuf Al Beluşi toparyň taýýarlyk işleri we maksatlary barada şeýle belledi: “Biz toparyň öňünde aýdyň maksatlary goýduk. Wýetnamda geçjek Aziýa çempionaty Aşgabatdaky ýaryşyň öňüsyrasyndaky taýýarlyk bolar. Aziýa kenarýaka oýunlarynda (2016-njy ýylyň sentýabr-oktýabrynda Wýetnamyň Danang şäherinde geçirildi) biziň jiu-jitsu boýunça toparymyz 9 medal gazandy. Men türgenlerimiziň öňki üstünligini gaýtalajakdygyna we has ýokary netije görkezjekdigine ynanýaryn. Olar eýýäm 9 medal alyp bilýändigini görkezdiler, diýmek, indiki maksadymyz – üstünligimizi artdyrmak”.
Toparyň agzalary, esasan talyplar, üçin tomusky dynç alyş Braziliýada okuw-türgenleşik ýygnanyşygyna gatnaşmak üçin ajaýyp mümkinçilik boldy. Ol ýerde topar günorta amerikaly ussat tälimçileriniň ýolbaşçylygynda güýçli depginde türgenleşik geçýärler.
Şeýle ýaş toparyň uzak möhletli meýilnamalarynyň bolmagy sportuň şu görnüşi Olimpiýa maksatnamasyna goşulan ýagdaýynda wekilleriň taýýarlykly boljakdygyny aňladýar.
Al Beluşi sözüni: “Biziň taýýarlaýan türgenlerimizden ýokary netijeleri we üstünlikleri garaşýarys, esasy maksadymyz bolsa 2024-nji ýylda geçjek Olimpiýa oýunlarynda iň köp medal alan ýeke-täk topar bolmak” diýip dowam etdi.
Türgenleşikden daşary BAE-niň Jiu-jitsu federasiýasy sportuň häzirki zaman talaplaryny göz öňünde tutup, toparyň ruhy taýdan taýýar bolmagyna köp üns berýär.
“Biz türgenler üçin ýörite psihologik okuw tapgyrlaryny geçirýäris. Emma topar Türkmenistana gitmezden bir hepde öňünden doly iş wagtyna ýörite psiholog hünärmeni geler we türgenler bilen işlär. Psihologyň wezipesi ýaş türgenlerde, tolgunmak duýgularyny aýyrmakdyr. Bu häzirkizaman sport we biz onuň talaplaryna gabat gelmelidiris. Dogrymy aýtsam, 6 sany zenan türgenimiz üçin bu ýaryş özüne bolan ynamyny artdyrmak üçin tejribedir, emma erkek türgenlerimizden biz diňe altyn medallara garaşýarys. Biz topar üçin ähli zerur bolan şertleri döretdik. Ýapyk binalarda we söweş sungaty boýunça V Aziýa oýunlaryna gatnaşyp, biz üstünlikli netije gazanarys” diýip, Al Beluşi öz sözüni jemledi.
3 günüň dowamynda, 16-njy we 18-19-njy sentýabrda Başa-baş söweş sungaty sport toplumynda geçiriljek Aşgabat 2017-niň jiu-jitsu boýunça ýaryşyň netijesinde 7 gezek medal gowşuryş dabarasy geçiriler.
Bagtly bolmagyň 5 esasy şerti.
1. Öz-özüňiz babatynda dogruçyl boluň!
Öz-özüňe ýalan sözlemek  ýaly gysga wagtlyk nepi degýän ýagdaýlar köplenç halatda durmuşda entäk ýeterlik tejribämiziň bolmadyk döwründe ýüze çykýar. Şol döwürde näme etmelidigini, nähili ýoly saýlamalydygyny ýüregimize geňeşmegiň ýerine, özümizi beýleki kişiler, aýratyn hem deň-duşlarymyz bilen deňeşdirmek arkaly anyk karara gelýäris. Bu bolsa soňy bilen ýüze çykjak ençeme şowsuzlyklaryň başyny başladýar. J.Izzo görä, bagt munuň özi hemmeler üçin gymmatly bolan zat däl-de, diňe seniň üçin gymmatly bolan zatdyr. Şu kada eýerip ýaşap bilýän adam bagtly bolmagyň ilkinji syryny özleşdirdi diýmekdir. Eger-de,  käwagt kalbyňa gulak goýup,  öz-özüňe “Meniň barýan ýolum meni bagta eltýärmi?” diýen sowaly sorasak we ýürekdeşlik bilen jogap bersek, soňy bilen ençeme gezek puşman etmeklikden saklanyp bileris.
2. Puşman etmäň!
“Ýalňyşmakdan gorkmaň. Çünki hiç haçan ýalňyşmadyk adam – bu hiç bir iş etmedik adamdyr” diýilýär. Aslynda, soňy gowy netijeler bilen tamamlanýan işlere batyrgaý çemeleşilmelidir. Çemeleşmekden gorkulmaly däldir. Aslyýetinde puşman etmek haýsydyr bir zadyň anyk dogry ýa-da ýalňyşdygyny bilip şol işi etmeklik ýa-da etmezlikdir. Dostuň kömege mätäç halatynda oňa ýardam bermezlik, ata-enäniň diýeninden çykyp, olaryň gyňryşyna gitmeklik soňundan puşman etmekligi mejbur edýän ýagdaýlardyr. Puşman etmezlik üçin durmuşyň biziň öňümize dikýän päsgelçiliklerinden baş alyp çykmaklygy başarmalydyrys. Puşman etmek ejizligiň miwesidir. Haçan-da bir işi amal etmäge ejizlesek, onda ertir şol işi etmedigimiz üçin puşman etjekdigimizi hakdyr. Wyždanyňa geňeş, durmuşa batyrgaý çemeleş!
3. Söýmegi başaryň!
Beýik italýan-amerikan ýazyjysy Leo Buskaglia şeýle diýýär: “Durmuş söýgüden ybaratdyr we söýgüni ýitirseň, durmuşy-da ýitirdigiňdir”. Söýmek hem-de söýülmek bagtly we manyly ömri ýaşamagyň esasy şertleriniň biridir. Bagtyýar we manyly ömrüň baş şertiniň söýgüdigine doly gözýetirip, ýene-de söýmezlik, betbagtlygy özümize kabul etmeklikdir. Nädip söýýän we söýülýän ynsan bolmaly?! Bu soragyň jogaby söýgüni duýmagy we beýleki biriniň kalbyna ornaşdyrmagy başarmakdan gelip çykýar. Ilki bilen özümize hormat goýşumyz ýaly, özümizi hem söýmelidiris. Ikinjiden, bize ýakyn bolan ynsanlary söýmegi, üçünjiden bolsa olara söýgümizi ýetirmegi başarmalydyrys.
4. Bagtly pursatlary duýmagy başaryň!
J.Izzo “Bagta barýan ýol, bagtly günleriň bardygyny duýmakdan başlanýar” diýýär. Eger islesek, her günümizi ömrümiziň iň bagtly günlerinden birine öwürmek biziň özümize baglydyr. Säher bilen sag-aman örmek, maşgala bolup, başy jem ertirlik edinmek, ruhubelentlik bilen işli işine, okuwly okuwyna gitmek, öňüňden çykan tanyşlaryňa mähirli salam berip, olaryň hal-ýagdaýyny soramak, işiňde, okuwyňda öz paýyňa düşýän borçlary doly amala aşyryp, netijeli we halal zähmet çekmekligiň lezzeti bilen öýüňe dolanmak, ýolda guşlaryň jürküldisine, baglarda açylan güllere, adamlaryň ýüzündäki şatlyga guwanmak, öýüňe gelip, bir iş gününiň ýa-da okuw gününiň netijesinde Watanyň ösüşine zerre goşant goşmagyň buýsanjy bilen gök çaýyň başynda dem-dynç almak munuň özi ähli ajaýyplyklaryň özeni bolan bagtdyr.
5. Netijeli ýaşamaklyga çalyşyň!
Senden soňkulara ýadygär bolsun – diýen setirleri bilen has hem berk baglanyşýar.
Durmuşyň baş maksady hem şundan ybaratdyr. Durmuşda bagtly bolmaklyk ondan çuwal dolusy zat almak däl-de, yzyňda giden bir harman galdyryp bilmeklikdir. Bagtly bolmak üçin durmuşyň saňa beren nygmatyndan has känrägini sen oňa bermelisiň.
Makala Şageldi ÝABANOW tarapyndan taýýarlanyldy.
Bagtyň salgysy / Hojaberdi Apbaýew.
Bagtly bolmak islemeýän ýogam bolsa, onuň salgysyny almak aňsat däl. Çünki bagt diýlen düşünje her kimiň öz kalbynda ýaşaýar. Şahyr Döwletgeldi Annamyradowyň: «Kän-ä bagtyň çözgüdi, şol bolsa küýüň-köçäň» diýen setirlerini okanymda, onuň ýollaryny her kimiň özi tapmalydygy hakynda oýlanypdym.
Gadymy tymsallaryň birinde guýrugyny tutjak bolup, pyr-pyr aýlanyp duran pişijegiň, öz bagtyny tutmak üçin şeýdýändigi aýdylýar. Emma köpi gören garry pişik oňa bagtyň yzyndan kowalap ýetip bolmaýandygyny, onuň her kesiň öz ýanyndadygyny nesihat edýär. Soňra bolsa, «Men nirede bolsam, bagt yzymdan galman gelýär, ol mydama meniň ýanymda» — diýip, sözüni soňlaýar.
Fizik Albert Eýnşteýniň pikiriçe, bagty salgy berip boýar. Ol baryp bir asyra golaý wagt mundan ozal, ýagny 1922-nji ýylda bir hat gatnadyja bagty salgy beripdir. Nobel baýragynyň eýesi hökmünde ol Ýaponiýanyň paýtagtynda nutuklar tapgyryny okamaga barýar. Onuň myhmanhanada bolýan otagyna bir ýaş ýigit hat getirýär. Ol hat gatnadýan ýigidiň elini boş goýbermezlik üçin kisesini barlaýar. Emma şaýylyk tapmaýar. Şonuň üçin otagdaky myhmanhananyň resmi kagyzlarynyň ikisine nemes dilinde bagtyň salgysyny ýazyp berýär. Olaryň birinjisinde: «Hemişe ynjalykdan gaçyp, üstünligiň yzynda ser-sepil bolanyňdan, asuda we parahat durmuş has köp bagt eçilýär» diýilýär. Ikinji kagyzdaky ýazgy bolsa: «Eger erk bar bolsa, usul tapylar» diýlen ýazgydan ybarat.
Ýazgylary ýaş ýigidiň eline tutduran beýik alym olaryň wagty gelende ummasyz pula durjakdygyny aýdýar. Golaýda şol nesihatly kagyzlaryň birinjisini «Winners» auksion öýünde satuwa çykardylar. Oňa 2 müň dollar möçberinde başlangyç baha kesipdirler. Emma özüni tanatmak islemedik alyjy Eýnşteýniň nesihaty ýazylan kagyzy 1,56 million dollara satyn alypdyr.
Ikinji kagyzdaky ýazgynyň 240 müň dollara satylandygy habar berilýär. Şeýle-de, Eýnşteýniň başga-da hatlarynyň auksionlarda gymmat bahadan satylýandygyny ýatladýarys. Olaryň biri 33,6 müň, ýene biri 9,6 müň dollara satylypdyr.
Ýöne Albert Eýnşteýne degişli zatlaryň arasynda onuň bagtyň salgysyny berýän nesihaty hemmelerde uly gyzyklanma döredýär. Üstesine onuň bahasy hem arzan däl. Has dogrusy, bagtyň salgysyny satan adam sözüň doly manysynda, millioner bolupdyr. Ýene bir adam bolsa, bir ýarym million dollar töläp, bagtyň salgysyny alypdyr.
Kim bagty nämede görýär, muny kesgitlemek okyjynyň özüne bagly.
Bahar pasly barada hemmelere gyzykly boljak täsin maglumatlar.
Näme üçin adamlaryň köpüsi ýaz paslyny halaýar we oňa ýylboýy garaşyp ýaşaýarlar? Belki, aýazly gyşyň öz ornuny güller açýan möwsüme berýändigi üçin, belki-de, ýaşyl tebigatyň ynsanlarda ynam döredip, täze başlangyçlara ylham paýlaýandygy üçinmikä?.. Goý, olam nähili duýguly bolsa-da, bu möwsüm barada size ýetirýän täsin maglumatlarymyz hem ünsüňizi çekse gerek.
Gün şöhlesi. Onuň täsirinde D witamini öndürilýär we madda çalşygy hem çaltlaşýar;
Yssy howada beden ýylylygyny sarp etmeýär we ol boýuň ösmegine oňyn täsir edýär;
Çagalaryň köp wagtyny geçirýän arassa howasy hem-de ter miwedir gök önümler çaganyň ösmegine ýardam edýär.
Ýazyň güni adamlar beýleki pasyllar bilen deňeşdirilende köp dem alýarlar. Ýazda oýanýan ösümlikleriň kömegi bilen howa köp mukdarda kislorod bilen doldurylýar. Gyş aýlarynda kislorodyň ýetmezçilik eden möwsüminden soň, adam bedeni dikelip başlaýar, şol bir wagtyň özünde dem alyş öz derejesini üç esse ýokarlandyrýar.
Baharda hereketleriň tizligi bolup geçýär. Aýry-aýry ösümlikleriň gülläp ösmegine gözegçilik etmek arkaly alymlar bahar paslynyň hereket tizligini — günde 50 km diýip kesgitleýärler.
Sakura ýaz paslynda ilkinji gül açýan bag hasap edilýär. Gyzykly ýeri, agaçlaryň Watany bolan Ýaponiýada “hanami” (sakuranyň güllemeginiň baýramy) üçin iň oňat ýerleriň sanawy çykarylýar.
Bahar paslynyň resmi taýdan başlanmagy Şweýsariýanyň Ženewa şäherinde kantonal hökümetiň penjireleriniň aşagynda ösýän kaştan ösümliginiň güllemegi bilen kesgitlenýär. Adatça bolşy ýaly, kaştan ösümliginiň güli mart aýynda peýda bolýar, ýöne bu yzygiderliligiň bozulýan ýyllaram bolýar. Ýagny, 2002-nji ýylda kaştan ilkinji gezek dekabr aýynyň ahyrynda, 2006-njy ýylda bolsa iki gezek — mart we oktýabr aýlarynda gülläpdi.
Ýaz paslynda köplenç tüweleý bolup, tupan turýar. Şeýle tebigy hadysalar bu pasylda beýleki möwsümlerden tapawutlylykda bäş esse ýokarlanýar. Alymlar muny planetamyzyň biologik sagatlarynyň gyşky wagtdan tomusky wagta geçýändigi bilen düşündirýärler.
2023-nji ýylyň 21-nji martynda günüň ýazky deňleşmesi bolup geçýär. Bu gün ýaz paslynyň astronomik taýdan başlanmagy hasaplanyp, gündiz bilen gijäniň deňleşýän wagtydyr. Käbir yrymlara görä bolsa, bu günde howa sowuk bolsa, onda geljekki 40 gün howa sowuk bolarmyş. Eger asmandaky bulutlar tiz we has ýokardan süýşseler, bu ýagdaý ýetip gelýän tomsuň hem-de güýzüň yssy-maýyl boljagynyň alamaty hasaplanýar.
Baharda guşlaryň saýramagy öwrenýändigi haýran galdyryjy hadysadyr. Dogry, aslynda guşlarda saýramak ukyby dogabitdi ýüze çykýan ýagdaý, ýöne olar öz keşbine laýyklykda jürküldemegi bahar paslynda öwrenýärler. Onsoň, guşlaryň örän owazly saýrap bilmegi üçin ortaça 300 gün gerek bolýar. Bu bolsa guşlaryň owazyny geljekki ýaz paslynda aýdyň ýüze çykarýar.
BAKY JUWANLYGYŇ SYRY.
Adamzat taryhynda baky juwanlygyň syryny ele almak üçin, gör, näçe gezek synanyşyk edildi. Dürli yklymlarda we dürli ýurtlarda ençeme synaglar geçirildi. Emma olaryň hiç biri netije bermedi. Ahyrsoňunda ynsanyň saglygyny gorap saklamak, uzak ýaşamak, juwanlygyň «ömrüni uzaltmak» üçin ozaly bilen fiziki hereketiň, işjeňligiň, sagdyn durmuş ýörelgesiniň has täsirli serişdedigine göz ýetirildi.
Şu ýerde tebigat tarapyndan hemişe juwan keşbini saklap ýören adamlaryň, hususanda zenanlaryň kändigini hem aýtmak gerek. Şeýle zenanlaryň biri Indoneziýanyň paýtagty Jakartada ýaşaýan işewür zenan Puspu Dewidir. Bu zenan 50 ýaşynda bolsa-da, ony 20 ýaşly gyzdan tapawutlandyrmak aňsat däl. Munuň syryny soranlarynda ol hemme zadyň sebäbiniň öz ýakynlarydygyny aýdýar. Puspu Dewiniň aýtmagyna görä, halaýan işi bilen meşgullanýandygy hem-de maşgalasynda hemmeleriň ony söýýändigi bu täsin ykbally zenanyň juwanlygyny saklamaga mümkinçilik berýän eken.
«Ýörite serişdeleri ulanýaňyzmy?» diýen sowala ol kosmetikanyňam, plastiki hirurgiýanyňam tebigy keşbiňi özgertmekde gaty bir täsirli däldigini aýdýar. Ol ilki bilen sagdyn iýmitlenmegi, soň yzygiderli sport bilen meşgullanmagy we hemişe keýpiçag ýaşamagy endige öwürmegi maslahat berýär.
Aziýa yklymynda ýaşaýan başga-da birnäçe zenanyň baky juwan keşbi bilen adamlary haýran galdyrýandygyny aýtmak gerek. Olaryň biri ýaponiýaly Masako Mizutanidir. Ondan başga-da, Koreýa Respubliaksynda ýaşaýan zenan Ýung Da Ýen, taýwanly uýalar Hsular, taýlandly «Älem melegi» Apsara Hongsakula dagylar hem bilogiki ýaşyna garanyňda, has juwan görünýändikleri bilen tapawutlanýarlar. Şeýle-de, singapurly fotograf Çuando Tana erkekleriň arasynda juwan keşbi bilen tapawutlanýar. Bu 50 ýaşly fotografa müşderileri 20-25 ýaşlaryndaky ýigitdir öýdýän ekenler.
Bambuk :öý şertlerinde gözegçilik etmegi we ösdürilmegi  .
Köp ýüzýyllyklaryň dowamynda bambuk (hindigamşy) Günorta-Gündogar Aziýada keramatly ösümlik diýip hasaplanylýar, ondan dürli doga-tumarlar ýasalýardy, olar hem öz gezeginde eýelerine ähli islegleriniň hasyl bolmagyna we durmuş kynçylyklaryna garşy durmaga kömek edýärdi. Bu ösümligi dükanlarda öý bambuk atly ösümlik hökmünde satyn almak mümkin bolsada-düýbünden başga (onuň ylmy ady Drasena Sandera), ol hem “bagt agajy” diýip hasaplanylýar we örän owadanbezeg bolup durýar.  Bezeg bambugy ýörite ideg bolmadyk we aňry başy şertler bolmadyk ýerlerde hem ösüp biler.
Bu ösümlik ýönekeýje. Ýöne ol sagdyn görüner we öz boýy bilen sizi begendirer ýaly oňa ideg etmegiň käbir häsiýetlerini göz öňüňizde tutmaly.  Ilkinji bilen, bambuk göni gün şöhlesini halamaýar. Ony azajyk kölegeli ýerde saklamaly, mysal üçin bu äpişgäniň ýanyndaky kiçi stol ýa-da tekje bolup biler.
Öý bambugyny ýygy-ýygydan suwaryň. Suwarmak üçin iň gowy usul ýumşak ýagyn ýa-da erän garyň suwy bolup durýar. Olaryň ýerini ýönekeý suw hem tutup biler ýöne bu suwy ulanjak bolsaňyz ony ilki bilen taýýarlamaly. Suwuklygy plastikden ýasalan çüýşä salmakly we ony doňdyryjynyň içine salyp goýuň. Gapdaky suw gowy doňyp buza öwrülse, ony çykaryň we güniň dowamynda durlanar ýaly goýuň.
Käbir gülçiler bambugy toprakda däl-de suwdaýa-da gidrogelde ösdürmegi maslahat berýärler. Bu usul has-da işli ýa-da öýde köp bolmaýan adamlar üçin laýyk gelýär. Ösümlik üçin çuň däl ýalpak gaby taýýarlaň, onuň düýbüne azajyk çagyl ýa-da kiçi daşlaryny sepiň, olary öňünden gowy ýuwuň we bambugy berkidiň. Ýumşak suwy guýuň ýa-da gidrogel düşäň.
Iň giňden ýaýran usullar-baldagy bölmek we ýokarky çybygyny köpeltmek. Bambugyň uzyn baldagyny alyň we ony skalpel ýa-da ýiti pyçak bilen birnäçe böleklere bölüň, her birinde 2 ýa-da 3 bag bolmalydyr.  Ýokarky kesişlere eredilen mum çalyň ýöne ol gyzgyn bolmaly däldir sebäbi ol ösümligi ýakyp biler. Çybyklary düýp tutar ýaly çyg topraga goýuň we üstüni plastik çüýşäniň ýarysy bilen ýapyň. Çybyklary düýp tutýança bu kiçi şitilhanada saklaň.
Kök urma üçin iň tiz usuly-bu ýokarky çybyklarynyň köpelmegi ýöne bu ýagdaýda siz her bir baldakdan bir sany täze ösümlik alarsyňyz. Ösümligiň ýokarky bölejigini ýapraklary we 2-3 ýapragara bilen ýiti we arassa pyçak bilen kesiň. Ata-ene ösümlikde kesilen ýeri mum bilen çalyň. Çybyklary suwa salyň. Olar kök berennden soň çyg topraga çykaryň.
Bank hasaby, Türkmenistanyň banklarynda bank hasabyny açmak.
Bank hasaby, bankyň müşderilerı üçin pul serişdelerini toplamak ýa-da nagt däl hasaplaşyklary geçirmek maksady bilen açylýan hasap.
Raýatlar (şahsy tarap) bank hasabyny  ýa-da  açyp bilýärler.
Bank hasaby  we  görnüşlere bölünýär.
Möhletli hasap şol bir wagtyň özinde depozit bank hasaby bolup, hasapdaky pul möçbere göterim sylagy hem berilip biliner. Göterim derejeleri her bankyňky her dürlidir.
Bank hasaby nähili açylýar?
Bank hasabyny açmak üçin şahsy tarapyň pasporty zerurdyr.
Bank hasabynyň işi Türkmenistanyň Merkezi banky tarapyndan 2006-njy ýylyň 25-nji aprelinde tassyklanan “Bank hasaby hakynda Düzgünnama” esasynda düzgünleşdirilýär. Düzgünnamanyň 2-nji “Bank hasaplarynyň görnüşleri” bölüminiň,  2.7 bendinde “Depozit (goýum) hasaby bank bilen müşderiniň arasynda baglanyşylan depozit (goýum) şertnamasy esasynda, şertnamada görkezilen möhlete, möhletsiz esasda (talap edilýänçä), şeýle hem kesgitli şertler bilen açylyp bilner. Hasaplaryň maksatlaýyn niýetlenilişi bankyň içerki kadalaryna laýyklykda kesgitlenilýär” diýip bellenilen.
Bank hasabyny pul serişdeleri toplamak ýa-da nagt däl hasaplaşyklary amala aşyrmak üçin ulanylyp biliner. Şahsy taraplaryň açýan bank hasaplary raýat-hukuk häsiýetli şertnamalar esasynda işleýän adamlara zähmet hakyny, awtorlyk galam haklaryny we, şeýle hem kanuny gelip çykyşy dogry bolan ähli tölegler üçin ulanylyp biliner. Hasaba pullar nagt we nagt däl görnüşinde girdeji hem-de çykdajy edilip bilinýär. Hasapdaky pul serişdeleriň çykdajysy diňe eýesiniň razyçylygy bilen amala aşyrylýar.
Döwlet, şahsy taraplaryň banklardaky pul serişdeleriniň kepilligini hem-de goraglylygyny üpjün edýär.
2016-njy ýylda Türkmenistanda “Fiziki şahslaryň goýumlarynyň hökmany kepilligi hakynda” kanun kabul etdi. Kanun fiziki şahslaryň Türkmenistanyň banklaryndaky goýumlarynyň kepilliginiň hukuk, ykdysady we guramaçylyk esaslaryny, banklaryň goýumlaryň hökmany kepillendiriliş ulgamyna gatnaşmagyny kesgitleýär, goýumçylaryň hukuklarynyň we kanuny bähbitleriniň goralmagyna hem-de ilatyň tygşytlanan pullarynyň çekilmeginiň höweslendirilmegine we bank ulgamyna bolan ynamynyň berkidilmegine gönükdirilendir.
Kanunyň 18-nji “ Goýumçylaryň kepillik öwez dolma hukuklary” atly maddasynda şeýle diýilýär “Goýumçy anyk gatnaşyjy bankdaky bank goýumlarynyň sanyna garamazdan, kepillendirilýän goýumy boýunça bank goýumynyň 100 göterimi  möçberinde kepillik öwez dolmany almaga haklydyr” Kepil hökmünde Türkmenistanyň Merkezi banky çykyş edýär.
Kanunyň 19-njy “Ygtyýarlyk berlen bank” atly maddasynda “Kepillik öwez dolmanyň tölenilmegi Türkmenistanyň Merkezi banky tarapyndan gatnaşyjy banklaryň hataryndan saýlanan ygtyýarlyk berlen bankyň üsti bilen amala aşyrylýar” diýilip bellenilen. Şu kanun goýumdara pul serişdeleriniň goraglydygyna we gaýtaryljakdygyna 100 göterim  güwa geçýär.
Soraglaryňyz bar bolsa biziň redaksiýamyza ýazyň.
Bank kartlary bilen bagly döräp biljek birnäçe meseleler we olaryň çözümi.
1. PIN kody üç gezek ýalňyş girizdiňiz we kart blokirlendi. Näme etmeli?
Kart blokirlenen bolsa, kartyňyzy çykaran bankyňyza jaň ediň. Bankyň telefon belgisi kartyň arka tarapynda ýazylgy bolýar. Bank kartlary boýunça sorag-jogap gullugyna jaň edip ýa-da arza bilen ýüz tutup kartyňyzy blokdan açdyryp bilersiňiz.
2. PIN kody ýatdan çykardyňyz. Näme etmeli?
Eger bank kartyňyzyň PIN koduny ýatdan çykaran bolsaňyz, degişli bankyňyza arza ýazyp, täzesini alyp bilersiňiz. Size PIN bukjasy berler.
3. Bank kartyňyz bankomatyň içinde galdy. Näme etmeli?
Tehniki ýa-da aragatnaşygyň näsazlygy sebäpli kartyňyz käte bankomatyň içinde galyp bilýär. Şunuň ýaly ýagdaýlarda alada etmäň! Bankomatda görkezilen telefon belgilerine jaň ediň we gysga wagtyň içinde kartyňyzy şol bankomatdan alyp size gowşurarlar. Sizden şahsyňyzy tassyklaýan resminamalar talap edilip biliner.
4. Bank kartyňyz ýok we onuň üsti bilen tölegler edilýär. Näme etmeli?
Telefon belgiňize tölegler edilendigi ýa-da nagt pullaryň çekilendigi barada SMS habary gelse we kart siziň özüňizde bolmasa, ýagny ýitirendigiňize göz ýetirseňiz, dessine karty çykaran banka jaň edip ony blokirlediň. Yzy ýany, banka baryp, zerur resminamalary dolduryp, şol amallaryň hakykatdan hem siz tarapyndan ýerine ýetirilmändigini subut etmeli. Şeýle ýagdaýlarda bank degişli tertipde meseläňize sereder. Şol sebäpli, bank kartyňyzyň PIN koduny hiç haçan hiç kime aýtmaň we kartyň ýüzünde ýazmaň, ony ýatda saklajak boluň. Beýleki maslahatlar barada şu ýerde okap bilersiňiz.
5. Bank kartyňyzdan töleg edeniňizde pul iki gezek alyndy. Näme etmeli?
Şeýle ýagdaýlarda “Internet-bank” ýa-da “Mobil-bank” ulgamyna girip şol amalyň dogrudygyna ýa-da däldigine göz ýetiriň. Käwagt SMS-ler ýalňyş gelmegi ahmal. Iki gezek töleg alynsa, meseläni dükanyň administrasiýasy bilen çözmäge synanyşyň. Eger olar bilen düşünişip bilmeseňiz, ähli çekleriňizi alyp, bank kartynyň degişli bankyna arza bilen ýüz tutuň. Bu halatda size bank hökman ýardam berer. Kä halatlarda biraz garaşsaňyz, ýalňyş alnan töleg özi awtomatiki usulda yzyna gaýtarylýar.
6. Söwda we hyzmat üçin töleg edeniňizde satyjy bank kartyňyzy töleg terminalyna öz ýany bilen alyp gidýär. Näme etmeli?
Kartyňyzyň alnyp gidilmegine ýol bermäň! Töleg edilende hökmany suratda ýanynda boluň we kartyňyzy öz gözegçiligiňizde saklaň! Şeýle-de, PIN kody özüňiz giriziň! Bolmasa bank kartyňyzyň maglumatlary başga kişileriň elinde bolup biler.
7. Başga biriniň bank kartyny tapdyňyz. Näme etmeli?
Kartyň degişli bolan bankyna jaň ediň we kartyň maglumatlaryny beriň, şeýle hem habarlaşmak üçin öz telefon belgiňizi goýuň.
Iň dogry çözgüt bolsa – karty degişli bankyna eltip bermek. Bankyň özi şol müşderi bilen habarlaşyp, zerur bolan işleri geçirer.
8. Karty ýitirdiňiz ýa-da kart zaýalandy. Näme etmeli?
Bu ýagdaýda kartyňyzy blokirläp, degişli banka baryň we täzesini açmak barda arza ýazyň. Gysga wagtyň içinde size täze karty açarlar.
9. Iş ýeriňizi çalyşdyňyz ýa-da kartyňyza aýlyk geçenok. Näme etmeli?
Eger iş ýeriňizi üýtgeden bolsaňyz, şol ýeriň buhgalteriýasy size täze kart almalydygyny ýa-da öňkini ulanmaga mümkinçiligiň bardygy ýa-da ýokdugy barada aýdar. Eger öňki kartyňyzy ulanmakçy bolsaňyz, onuň rekwizitlerini täze buhgalteriýaňyza beriň. Kartyň rekwizitleri adatça buhgalteriýada bolýar ýa-da bankdan alyp bilersiňiz.
Eger kartyňyza aýlyk geçmese, buhgalteriýaňyza ýüz tutuň, ýa bolmasa degişli bankyňyza. Şeýle hem, kartyňyzyň rekwizitlerini özüňizde saklamagy endik ediniň. Rekwizitler kart bilen bile berilýär.
Peýdaly wideony sypdyrmaň: Oturan ýeriňizden internet üçin tölegi nädip tölemeli?
Bank kartyny nädip açdyrmaly?
Bank kartyny açdyrmak üçin hökman bir ýerde işlemelimi? Nagt däl görnüşde hasaplaşmak üçin bank kartyny nädip we nireden açdyryp bilerin? Bank kartynyň haýsy görnüşini açdyrsam bolar? Nagt pulumy bank kartyna salyp bilerinmi? Bank kartymy nirelerde ulanyp bilerin?
Şu we beýleki soraglary makalamyzyň bu gezekki sanynda jogaplarys, şeýle hem okyjylarymyza “Goýum” bank karty barada ýene bir gezek gürrüň bereris.
Aýdalyň, dükana, bazarlara, ýangyç guýujy beketlerine bardyňyz we töleg terminalynyň üsti bilen, ýagny bank kartyny ulanmak arkaly hasaplaşmak isleýärsiňiz, emma bank kartyňyz ýok, näme etmeli?
Ýa-da soňky döwür meşhurlyga eýe bolan onlaýn töleg etmekçi bolsaňyz, meselem, onlaýn petek aljak bolsaňyz bank karty gerek, siz bolsa hiç ýerde işläňizok. Şeýle ýagdaýda bank kartyny açyp bolarmy we nädip açmaly?
Şular ýaly ýagdaýlarda ýurdumyzyň islendik raýaty islendik bankyna ýüz tutup, bank kartyny açdyryp biler. Bank kartyny açdyrmak üçin pasportyňyz we onuň nusgasy zerur. Bank karty birnäçe günde taýyn bolar.
Bank kartlarynyň birnäçe görnüşleri bar: aýlyk bank karty, “Goýum” bank karty, “Maşgala” bank karty, “Karz” bank karty we ş.m.
Bu kartlar barada makalalarymyzyň öňki sanlarynda ýazypdyk. Olaryň salgylaryny şu makalamyzyň ahyrynda goýarys.
Ýyllyk peýda göteriminiň bolmagy (6%-7% banka görä üýtgeýär);
Islendik möçberde nagt pullaryňyzy karta salyp bilersiňiz;
Nagt pullaryňyzy islän wagtyňyz bankomatlardan ýa-da kassadan alyp bilersiňiz;
Bankdan alan karzyňyzy we oňa degişli göterim tölegleriňizi nagt däl görnüşinde geçirip bilersiňiz;
Telefon, internet, IPTV we beýleki hyzmatlar üçin tölegleriňizi nagt däl görnüşinde geçirip bilersiňiz;
Söwda merkezlerinde, jemgyýetçilik-iýmiti ýerlerinde satyn alan dürli harytlaryňyz we hyzmatlar üçin tölegleri amala aşyryp bilersiňiz;
“Internet-bank” we “Mobil-bank” hyzmatlaryny birikdirip bilersiňiz;
Islendik onlaýn tölegleri ýerine ýetirip bilersiňiz.
Banka barmazdan “Internet-bank” hyzmatyny birikdirmek.
“Türkmenportal” saýtymyzda çap edilýän tehnologiýa ugruna degişli makalalaryň aglaba böleginde “Internet-bank” we “Mobil-bank” adalgalaryny ulanyp geçýändigimizi görmek bolar. Bularyň heri birisi barada içgin maglumat beripdik. Gündelik durmuşymyzda işimiziň köp bölegini aňsatlaşdyrjak bu ulgamlaryň amatlyklary, mümkinçilikleri bilen şol makalalarda tanşyp bilersiňiz.
Bu gezekki sanymyzda siz bilen ýene bir täzeligi paýlaşmagy makul bildik. Indi “Internet-bank” we “Mobil-bank” ulgamyna birikmek üçin banka barmak zerurlygy ýok! Çünki ulgamda hasaba durmagy indi banklaryň web saýtlarynyň üsti bilen amala aşyryp bolýar!
Bellik: Bank kartyňyza “SMS habar” hyzmaty birikdirilen bolmaly.
“Internet-bank” ulgamyna onlaýn görnüşde nädip birikmeli? Ilki bilen, bank kartyňyzy eliňize alyň. Bank kartyňyz haýsy banka degişli bolsa, şol bankyň resmi web saýtyna giriň. Bankyňyzyň resmi web saýty bank kartyňyzyň arka tarapynda ýazylgy durýar. Bankyňyzyň resmi web saýtyna gireniňizden soň, “Internet-bank” ýazgysyny tapyň we şol salgynyň üstüne basyň. Soňra “Internet-bank” ulgamyna giriş sahypasy açylar. Ol ýerde login we açarsözüňizi ýazmak üçin setirler çykar. Olaryň aşagynda bolsa gökje “Registrasiýa” atly düwme çykar. Siz şol düwmä basmaly we ulgamda hasaba alynmaly.
1. Ilki bilen “Halkbank” DTB-niň resmi web saýtyna giriň.
2. Soňra menýudan “Internet-Banking” düwmesine basyň.
3. “Halkbankyň” “Internet-bankynyň” sahypasy açylandan soň, aşakda gök reňk bilen ýazylan “Registrasiýa” düwmesine basyň.
4. 3 sany doldurylmaly setir çykar. Setirlere degişlilikde pasport seriýa belgiňizi, bank kart belgiňizi we bank kartyňyzyň hereket edýän möhletini ýazyň. Doldurmak boýunça nusga her setirde ýazylan – şol nusgalardan ugur alyp bilersiňiz.
5. “Registrasiýa” düwmesine basyň.
Ulgamda üstünlikli hasaba alnanyňyzdan soňra telefon belgiňize SMS habary geler we ilkibaşdaky giriş üçin login sözi berler.
Görşümiz ýaly, ýokardaky ýönekeýje ädimleriň üsti bilen onlaýn görnüşde gysga wagtyň içinde “Internet-bank” we “Mobil-bank” ulgamlaryna birigip bolýar.
Onlaýn hyzmatlar, täze mümkinçilikler, peýdaly tehnologiýalar we tilsimler – “Türkmenportal” bilen galyň! Makalalarymyzy we wideo görnüşlerimizi sypdyrmaň!
Bankomat kart hasabyňyzdan pul alan ýagdaýynda. Näme etmeli? Okaň!
Howsala düşmäň!
Eger-de, Siz bankomatdan pul almakçy bolanyňyzda, tehniki näsazlyk sebäpli bankomat kartdan puly alyp, ony size çykaryp berip bilmedik ýagdaýynda howsala düşmäň. Sebäbi bank şol pullaryň öwezini hökman dolýar. Munuň üçin biraz wagt gerek.
Bankomatda tehniki näsazlyklar ýüze çykanda, birnäçe minutdan soň bankomadyň çykaryp bermedik pullary adatça awtomatiki usulda yzyna, ýagny kart hasabyňyza gaýtarylýar.
Eger-de, siz ýokarda agzalan ýagdaýa duş gelen bolsaňyz, onda 5-10 minut garaşyň we kartyňyzyň hasabyny täzeden barlap görüň. Pul yzyna gaýtarylmadyk bolsa, onda bankomat haýsy banka degişli bolsa şol banka arza ýazyp bilersiňiz.
Nädip?
Türkmenistanda ähli bankomatlaryň ekranynda ýa-da klawiýaturasynyň ýanynda şol bankomadyň nomeri, haýsy banka degişlidigi hakyndaky maglumat we tehniki bölüm bilen habarlaşmak üçin telefon belgiler hökman bardyr.
Indi bolsa, bankomadyň degişli bankyna baryp, bolan ýagdaý hakynda arza ýazyň. Gysga wagtyň içinde bank siziň meseläňize sereder. Eger-de, waka dogry bolsa, bank pullaryňyzyň yzyna gaýtarylmagyna ýardam berer.
Muny bilmegiňiz zerur!
Bankomatda islendik amal ýerine ýetirileninden soňra, bankomadyň karty, puly we çegi çykaryşynyň öz tertibi bardyr.
ilki bilen kartyňyzy çykarar;
soňra puluňyzy;
we iň soňunda, çegi çap etmek ýumuşyny saýlan bolsaňyz, şol amal boýunça çegi çykaryp berer.
Eger siz bankomat yzygiderligini saklap size kartyňyzy ýa-da puluňyzy çykaryp berip durka siz haýal etmän puly almasaňyz, bankomat olary yzyna alýar. Bu bankomatdaky howpsuzlygyň bir görnüşi bolup durýar. Şol sebäpden, ünsüňizi başga ýere sowman, bankomat kartyňyzy we puluňyzy çykaran mahaly, olary şol wagtyň özünde almaly.
Şeýle hem...
bankomatda nagt pul bolmasa;
kartyňyzyň hasaby ýeterlikli däl bolsa;
nagt pul çykarmanyň günlük limitini ulanan bolsaňyz;
kartyň ýa-da bankomadyň näsazlygy;
çek kagyzynyň gutaranlygy (eger-de çek gerek diýip basan bolsaňyz);
tehniki näsazlyk.
Bank kartyňyzda bolup geçýän ähli amallardan habarly bolmak üçin SMS- habar hyzmatyny birikdirmegiňizi maslahat berýäris. SMS-habar hyzmatynyň birikdirilişi hakynda öňki makalalarymyzda çap edipdik.
Mundan başga-da, edil şolar ýaly internet bank we mobil bank hyzmatlary barada hem ýazan makalalarymyzy okamagyňyzy maslahat berýäris. Sebäbi internet bank, mobil bank arkaly hem kartyňyzdaky bolup geçýän ähli amallary hakyky wagt (online) tertibinde görmek bolýar.
Indiki makalamyzda internet bankyň birikdirilişi we ulanylyşy barada giňişleýin ýazarys.
Bankomaty ulanmak boýunça birnäçe maslahatlar.
Ýurdumyzda nagt däl hasaplaşyklary ösdürmek boýunça alnyp barylýan işler uly depgin bilen dowam edýär. Şeýle işleriň birine karz edaralary tarapyndan ýurdumyzyň dürli künjeginde bankomatlaryň ornaşdyrylmagyny mysal bermek bolar. Elbetde, maglumat tehnologiýalaryň barha kämilleşýän döwründe bankomat nämedigini we ony nähili ulanmalydygyny bilmeýän adam gaty az bolsa gerek.
Makalamyzyň bu gezekki sanynda bankomatlary ulanmagyň tertibi boýunça birnäçe peýdaly bolup biljek maslahatlarymyzy okyjylarymyz bilen paýlaşmagy makul bildik.
Eger bankomat öçük bolsa, ol 2 sebäpdendir: tehniki näsazlyk ýa-da içi pul bilen doldurylmadykdyr. Bu ýagdaýda başga bankomata barmagyňyz maksada laýyk bolar.
Bank kartyňyzyň balansyny diňe bankomatdan däl, eýsem Internet banking, Mobil banking, SMS banking arkaly hem bilip bolýar. Şeýle hem, Internet banking we Mobil banking arkaly kart boýunça töleg taryhyňyzy (выписка) hem görüp bolýar.
Eger bank kartyňyz bankomatyň içinde galsa, bankomatda ýazylgy duran tehniki kömek boýunça bankyň telefon belgilerine jaň ediň.
Bankomat kart hasabyňyzdan pul alan ýagdaýynda näme etmeli? Okaň!
Eger kartyňyz blokirlense, kartyňyzyň degişli bankyna arza bilen ýüz tutuň. Şol sebäpli, pin-koduňyzy ýazanyňyzda 3 gezek yzly-yzyna ýalňyşmajak boluň, örän ünsli we dogry ýazyň.
Bankomat puluňyzy ýa-da kartyňyzy çykaranda ony şol bada almaly, ilki bilen karty, soňra bolsa puluňyzy. Wagtynda almasaňyz, howpsuzlygy üpjün etmek maksady bilen bankomat olary yzyna alýar.
Bankomatlaryň ýerleşişini we işjeňligini Türkmenistanyň Merkezi bankynyň resmi web saýtyndan ýa-da Mobil banking programma üpjünçiliginden görmek bolar.
Karzyňyzy töläniňizde diňe banka baryp däl, eýsem bankomatdan, Internet banking we Mobil bankingden hem töläp bolýandygyny ýatladýarys.
Başga biri bankomatdan pul alyp ber diýip haýyş etse we kartyny uzatsa, özüni bankomatyň öňünde duruzyp, karty özüne saldyryň, pin-koduny özüne ýazdyryň we puly hem özüne aldyryň.
Bankomatdan pul alanyňyzda ol çek çap etmelimi diýip soraýar. Eger çek size zerur däl bolsa we siz ony eýýäm çap eden bolsaňyz, çegi daş töwerege zyňmaň. Bankomatyň ýanynda ýörite ýerleşdirilýän musor bedresine zyňyň.
Karty bankomatyň içine dykyp salmaň, haýallyk bilen we dogry salyň.
Nagt däl söwda etmek ähli tarapdan amatlydygyny ýatladýarys. Nagt däl söwdanyň amatly taraplary barada geçen makalalarymyzda ýazypdyk.
Türkmenistanda plastiki kartlar, töleg ulgamy nähili işleýär? Satyn alyjydan satyja çenli giňişleýin maglumat şu ýerde.
Altyn Asyr kartynda nagt däl söwda edilende esasy maslahatlar şu ýerde.
Bu maslahatlardan birnäçesidir we iň ýönekeýleridir. Bankomatlary ulanmak boýunça gözükdirijiler bilen tanyşmak isleseňiz banklaryň web saýtlaryndan alyp bilersiňiz.
Baýramçylyklardan soň organizmi dikeltmegiň netijeli usullary.
Biziň hemmämiz, täze ýyl agşamynda uly baýramçylyk saçagynda maşgalamyz we dostlarymyz bilen ýygnanyşmak, birek-birege sowgat bermek we baýramçylygy şatlyk bilen geçirmek üçin Täze ýyla sabyrsyzlyk bilen garaşýarys.
Howa, bu baýramçylyk ajaýyp bir dünýewi baýramçylykdyr, emma şol bir wagtyň özünde onuň biziň organizmiz üçin ýaramaz täsiri hem bardyr. Täze ýyl gijesi baýramçylyk naharlaryndan saklanmak we özüne çekiji tagamlardan gaça durmak mümkin däl diýen ýalydyr. Elbetde datly tagamlar bilen bezelen toý saçagynyň başyna geçeniňden soň bu lezzetlerden ýüz öwürmek hökmany şert däldir. Organizmiň has çalt dikelmegine kömek etmek üçin, ýönekeýje netijeli usullary ulanmak ýeterlikdir.
Ertirlik nahary iň dykyz nahar bolmaly diýen gürrüňleriň tersine, irden bedeni arassalamagyň wagtydyr. Şonuň üçin giç agşamlyk naharyndan soň bedene dynç bermek we ertirlik naharyny edinmezlik maslahat berilýär. Iýmit iýmekden saklanýan wagtyňyz düzüminde dürli görnüşli goşundylary bolmadyk suwy içip bilersiňiz. Indiki nahar iýmegiň wagtyny bolsa 13:00-dan soňa geçirmelidir.
Şunuň ýaly günlerde bedenimiz iýmit siňdirmek üçin az mukdarda energiýa sarp edýär. Berhiz edilýän günlerde nahar menýusy dürli-dürli bolup biler. Emma bu günlerde hökmany berjaý edilmeli umumy düzgünler hem bardyr. Berhiz saklanylýan günlerde süýjüleri, hamyrmaýaly çörek-bulka önümlerini, ýagly iýmitleri we gazlandyrylan içgileri saçakdan aýyrmalydyr. Berhiz üçin duzsuz, az ýagly, gök önümli tagamlar, miwe ýa-da kartoşka püresi, şeýle-de dürli görnüşli aşlar (kaşalar) ajaýyp başlangyç bolar.
Ýagly naharlardan we dürli iýmit utgaşmalaryndan soň ajama-turşama prosesleriniň öňüni almak üçin günüň başynda we ahyrynda (allergiýa we garşy görkezme bolmadyk ýagdaýynda) 1 çaý çemçesi bal iýmek zerurdyr.
Organizmi dikeltmegiň iň netijeli usullarynyň biri – fiziki maşklary ýerine ýetirmekdir. Maşklary sport zalynda tälimçiniň gözegçiligi astynda ýerine ýetirmek maslahat berilýär, çünki aşa işjeňlik ýüregiň işini bozup biler, nädogry ýerine ýetirilen maşklar bolsa oňurga kesellerini güýçlendirip biler.
Köp möçberde iýmit kabul edilenden soň, organizmde onuň "aşgarlanmagyna" getirýän fermentler bölünip çykýar. Netijede bagyrda ýygnanan turşulyklar ahyrsoňy saryň gaýnamasyna, aşgazan agyrysyna we beýleki netijelere sebäp bolýar. Bu ýagdaýda, rahatsyzlygy ýeňip geçmegiň iň oňat serişdesi - gök önümlerdir. Günüň dowamynda olaryň sarp ediliş möçberi 20 gramdan geçmelidir.
Birnäçe gün nem emele getirýän iýmitleri iýmäň. Bu sanawa glýutenli ýarma önümleri, keşýu maňyzy we ähli süýt önümleri girýär.  Şol wagtyň içinde ähli çişginlik bedenden we aşgazan-içege ulgamlaryndan aýrylýar we deriniň ýüzi öňki gözelligini dikeldýär. Ýeri gelende aýtsak, bu sellýulitiň öňüni almagyň hem ajaýyp serişdesidir.
Bedeni arassalamagyň we saglygy gowulandyrmagyň netijeli usullaryň biride yzygiderli hammama gatnamak bolup durýar. Yzygiderli suwa düşmegiň netijesinde ähli dokumalar kislorod bilen baýlaşýar, bedeniňiz toksinlerden arassalanýar, muskul ulgamyňyz kadalaşýar we öýkeniňiz işjeňleşýär.
Ýokardaky maslahatlar baýramçylyk oturylyşyklardan soň bedeniňiziň çalt dikelmegine kömek eder. Şol bir wagtyň özündede, umumy maslahatlara garamazdan, organizmiň aýratynlyklaryny we özboluşlygyny hem göz öňünde tutmak, iň gowusy bolsa hünärmenler bilen maslahatlaşmak zerurdyr.
Bedenterbiýe meşhur adamlaryň durmuşynda.
Duşak obasynda ýaşasa-da, Gökdepe, Baharly, Sarahs,Tejen, Mary, Wekilbazar etraplarynda atly gezelenç eder ekeni.
ýüz ýaşynda aradan çykýar.
sypdyrman maşk edýän eken.
öwüt-nesihat berer ekeni.
redaksiýalara çenli aralygy pyýada, çalt ýöräp barýandygyny hemişe görýändiklerini gürrüň berýärler.
Berk berhiz ýa-da dogry iýmitlenmek: Bularyň haýsy biri täsirli?
Öz agramyny kadaly ýagdaýda saklamak barada alada edýän adamlaryň aglabasynda şeýle sowal ýüze çykan bolsa gerek: Nähili çäre görse gowy bolar — berk berhiz saklamalymy ýa-da dogry iýmitlenmek ýörelgelerine salgylanmaly? Köpler üçin bu çäreleriň ikisem şol bir zat ýaly, emma, aslynda bu beýle däldir. Olaryň hersi özbaşyna bir ýörelgedir.
Berhiz — köplenç halatda iýmitleniş tertibiňi çäklendirmekdir. Bu babatda hatda has berk talaplary bolmadyk berhiz hem witaminleriň hem-de mikroelementleriň ýetmezçiligine getirip biljek miwelerden özüňi saklamagy talap edýär. Käbir berhizler bolsa beloklaryň, uglewodlaryň, şeýle-de adamyň saglygy üçin has wajyp bolan elementlere eýe bolan önümleri (et, däneler, käbir bakja we miwe önümleri...) çäklendirýär ýa-da olary dolulygyna gadagan edýär.
Berhizler, adatça, belli bir netijäni gazanmakda belli bir wagt üçin täsirli, ýagny horlanmak, çylşyrymly operasiýalardan soň ýagdaýyňy kadalaşdyrmak ýa-da bejerginiň bir bölegi hökmünde, mysal üçin aşgazan ýarasy ýa-da gastrit üçin täsir edýär. Hemişe berhiz saklamak, adatça, käbir iýmitleriň ulanylmagynda ýagdaýy ýaramazlaşyp biljek agyr hroniki keselleri bolan adamlar, mysal üçin, süýji keseli ýa-da aşgazan-içege ulgamynda uly göwrümli operasiýalary geçiren adamlar üçin mahsus bolýar. Biz bolsa hemişe iýmitiň berk çäklendirilmegini talap etmeýän ýagdaý, umuman sagdyn adamlar dogrusynda gürrüň edýäris.
Sagdyn adam üçin berhiz tutmak hemişe çäklidir — bu üç günden bir aýa çenli aralykda bolup biler. Mono-berhizler (berhiz bir önümi içine alanda) üç günden köp bolmaly däldir. Soňra zerur witaminleriň we minerallaryň ýiti ýetmezçiligine ýa-da agramyň pese düşmegine sebäp bolmazlygy üçin iru-giç berhizden el çekmeli bolýar. Berhiziň esasynda gazanylan netijäni saklamak üçinem dogry ýa-da kadaly iýmitlenmek ýardam edýär.
Kadaly iýmitlenmek — bu çäklendirmelere däl-de, dürli hili iýmitlere esaslanýan düzgünleriň bir görnüşidir. Dogry iýmitlenmek käbir iýmitlerden ýüz öwürmegi aňlatmaýar, ol iýmitlenmegi diňe beýleki, has sagdyn tagamlaryň peýdasyna çäklendirýär. Mysal üçin, bu ýagdaýda kömelek bilen gowrulan ýeralmany ýa-da kremli torty halaýan adam bu iýmitlerden doly ýüz öwürmeli bolmaz, ol diňe degişli iýmitleri iýmegini çäklendirer.
Dogry iýmitlenmek ýörelgelerine eýerýän adamyň iýmiti häzirki zaman adamsyna tanyş bolan önümleriň ähli görnüşlerinden — etden (köplenç halatda «ak» - towuk, hindi towugy), dänelerden, deňiz we derýa balyklaryndan, hoz we guradylan önümlerden, miwelerden, az ýagly süýt we turşy süýt önümlerinden, möwsümleýin miwelerden we gök önümlerden, uglewodlary çäkli mukdarda bolan önümlerden (şeker, ak undan bişirilen önümler, gazlandyrylan içgiler...) we haýwanlaryň ýaglary bolan önümlerden ybaratdyr.
«Çäklendirilen mukdar» diýmek bu önümlerden düýbünden ýüz öwürmegi aňlatmaýar — käwagt iýilen kiçijik tort daş keşbe zyýan bermez, emma bu siziň ruhuňyzy göterip biler. Sagdyn iýmitlenmegiň esasy ýörelgesine hemme zady ýeterlik mukdary bilen iýmek arkaly eýerip bolar.
Kadaly iýmitlenmegiň düzgünlerine günde 4-5 gezek az mukdarda şol bir wagtlarda iýmitlenmek we ýeterlik derejede suw içmek hem degişlidir. Günüň birinji ýarymynda uglewodly iýmitleri iýmek, ikinji ýarymynda bolsa belokly iýmitlere üns bermek has ýerlikli çözgüt bolup biler.
Glutamat natriý ýaly tagam güýçlendirijileri öz içine alýan tiz tagamlardan, ýagly, gowrulan we kakadylan iýmitlerden, şeýle hem süýji gazlandyrylan içgilerden gaça durmalydyr, sebäbi olaryň düzüminde şekeriň gündelik mukdarynyň ýokary möçberinde şeker bardyr. Gaýnadylan, bişirilen ýa-da howurpeçde taýýarlanan iýmitlere ähmiýet bermek has gowusydyr.
Şeýlelikde, dietologlar diňe gysga wagtyň dowamynda peýdaly bolan, ýöne uzak wagtyň dowamynda witaminleriň we mikroelementleriň ýetmezçiligine sebäp bolup biljek dürli hili berhizleri synap görmegiň ýerine, hemişe kadaly iýmitlenmegiň düzgünlerini berjaý etmegi maslahat berýärler. Dogry iýmitlenmek käbir berk berhizler ýaly garaşylýan netijä beýle tiz getirmeýär, ýöne has durnukly täsir edýär. Dogry iýmitlenmek köp ýyllaryň dowamynda peýdasyny duýup ýaşap boljak özboluşly durmuş ýörelgesidir.
Türkmenistanda dietologlaryň we nutrisiologlaryň «Detoxboxtm» topary islendik adama horlanmak hem-de agramy kadaly saklamak üçin sagdyn iýmitlenmek ýörelgelerine esaslanýan gündelik iýmit meýilnamasyny saýlap almaga ýardam edýär. Horlanmak we agramy kadaly saklamak üçin «Detoxboxtm» programmalarynyň hatarynda üç, on hem-de ýigrimi sekiz gün üçin niýetlenen taýýar naharlar bardyr.
«Detoxboxtm-iň» önümlerine konserwantlar we tagam güýçlendirijiler goşulmaýar, şonuň üçinem olary uzak möhletläp saklamaly däldir. Agramy saklamak programmasy horlanmak üçin niýetlenen programmalardan tapawutlylykda, bu durmuş ýörelgesini uzak wagtlap dowam etdirmäge mümkinçilik berýär.
Beýniňi aldap, nahary has tagamly etmegiň 5 ýoly.
Ilki bilen nahar gowy görünmeli.
Eger-de siz telewizorda nahar taýýarlanylyşy barada gepleşikleri gören bolsaňyz, onda aşpezleriň naharyň daşky görnüşine nähili köp üns berýändiklerini bilýänsiňiz. Çarlz Miçeliň barlaglary bolsa iýmitiň daşky görnüşiniň onuň tagamyna täsir edýänligini subut etdi.
1. Tarelkanyň reňki göze ýakymly bolmaly. Munuň üçin iň gowy laýyk gelýäni ak reňkdir.
2. Iýmiti çendenaşa taşlaşdyrmak ýa-da köp guýmak dogry däl.
3. Kontrast (gapma-garşy) reňkleri, ölçegleri we şekilleri peýdalanyň.
4. Bezeg üçin gök önümleri, otlary, souslary peýdalanyň.
Dizaýnerler (bezegçiler) restoranyň nähili görnüşde boljagyna uly üns berýärler. Bu ýagdaý müşderileriň nahar buýurmak we ony iýmek islegine gönümel täsir edýär. Şunlukda, özüňiz aňşyrmasaňyz hem siz öz öýüňiziň aşhanasyny, zalyny ýa-da otagyny kiçijik restoran diýip göz öňüne getirmek isleýäňiz. Eger-de siz şol islegiňizi amala aşyrsaňyz, onda nahar has ýakymly bolar.
Ilki bilen sazdan başlamak gerek. Alymlar orta gatylykdaky sazyň biziň nahar iýşimize oňyn täsir edýändigini subut etdiler. Başga bir barlagyň awtory Kristofer Nowak bolsa has takyk bolup, sazyň 62-den 67 desibele (ýagny adaty gepleşigiň gatylygyna barabar) çenli derejedäki gatylygy adamy öz iýýän iýmitinden has kanagatly edýändigini anyklady. Şol bir wagtyň özünde çenden aşa güýçli saz düýbünden ters täsir edýär.
Temperaturany peseldiň. Beden öz ýylylygyny saklamak üçin köp energiýa mätäçlik duýar.
Ýagtylygy (çyrany) öçüriň ýa-da şem ýakyň.
Telewizor ýa-da söhbetdeşlik ýaly sosial güýmenjeleri peýdalanyň.
Eger-de biziň nahar iýmek üçin peýdalanýan enjamlarymyz agyr bolsa, onda biz nahardan has köp lezzet alýarys. Çarlz Miçeliň ýene bir işi şeýle netijäni görkezdi.
Şeýle hem, kümüşden ýasalan nahar iýilýän enjamlar barlaga gatnaşýan adamlara — respondentlere nahardan has-da güýçli lezzet almaga mümkinçilik berdi. Hat-da, adamlar olar üçin köp pul tölemäge hem taýýar bolupdyrlar. Kümüşden ýasalan agyr enjamlar üstünligiň kepili.
Illinoýs Uniwersitetiniň (ABŞ) alymlarynyň geçiren barlaglary şeýle netijäni subut etdi: eger-de iýmit adama onuň geçmiş ýatlamalaryny ýatladýan bolsa, onda ony iýmek has ýaramly bolýar. Mysal üçin “enemiň bişiren şokoladly kökesi” adaty dükandan alnan kökeden has tagamly bolar. Olaryň arasynda hiç hili tapawut bolmadyk ýagdaýynda hem şeýle bolar.
Eger-de, naharyň “köne maşgala täri boýunça” taýýarlanylandygy aýdylsa hem, onda ol has tagamlyrak görner. Çünki indi onuň tagamy taryh bilen baglanyşykly.
Kornell uniwersitetinde (ABŞ) örän gyzykly barlag geçirilipdir. Barlaga gatnaşýan adamlara - respondentlere agşam naharynyň ýany bilen iki çüýşe çakyr beripdirler. Olaryň bir toparyna (özüniň üzümçiligi bilen meşhur bolan) Kaliforniýadan, beýleki toparyna bolsa (çakyrçylyk bilen hiç hili baglanyşygy bolmadyk) Demirgazyk Dakota ştatyndan getirilen çakyr berlipdir. Birinji topardaky respondentler Kaliforniýada öndürilen çakyry öwüp, ikinji topardakylardan ortaça has köp nahar iýipdirler.
Hakykatda bolsa, çakyryň ikisi hem adaty dükandan, hersi üç dollar bahadan satyn alnypdyr. Eger-de nahar bilen täsir galdyrmak isleýän bolsaňyz, onda onuň gymmatlygy ýa-da kaşaňlygy bilen oýnaň. Dogrusyny aýtmaly bolsa, biziň ählimiz muňa aldanýarys ahyryn.
Biitden gigabaýta,  gigabaýtdan ýottabaýta çenli...
Biz bu günki gün maglumatlar tilsimaty asyrynda ýaşaýarys. Durmuşymyzyň ähli ugurlaryna ornaşan elektron maglumatlaryň möçberi, olarda ulanylýan ölçeg birlikler tehnologiýanyň ösüş depgini bilen gös-göni baglanyşyklydyr. XX asyr adamzat taryhyna tehnologik ösüşleriň binýadynyň tutulan asyry bolup girdi. Çünki geçen asyrda bolup geçen dürli syýasy we jemgyýetçilik wakalary tehnologiýanyň çalt depginde ösmek zerurlygyny ýüze çykardy. XX asyryň başynda, ýagny 1903-nji ýylda ABŞ-ly doganlar Uraýtlaryň ilkinji hereketlendirijili uçary oýlap tapmaklygy, şol ýyl iňlis alymy Jon Flemingiň ähli elektron enjamlaryň ykbalyny kesgitlän diýotlary işläp düzmekligi, 1907-nji ýylda fransiýaly Paul Kornunyň ilkinji gezek hereketlendirijili dikuçary uçurmagy, 1922-nji ýylda nemes fizigi Artur Korn tarapyndan radio tolkunlar arkaly işleýän faksyň, 1938-nji ýylda bolsa ABŞ-ly Çester Karlson tarapyndan kserokopiýa enjamynyň oýlanyp tapylmagy, 1939-njy ýylda HP kompaniýasy tarapyndan analog maglumatlary sanly maglumatlara öwürýän “Pulse-code modulation” ulgamynyň işlenilip düzülmegi, 1947-nji ýylda sesiň tizliginden hem çalt uçuşyň üstünlikli amala aşyrylmagy, 1951-nji ýylda IBM kompaniýasy tarapyndan ilkinji kompýuterleriň satuwa çykarylmagy, 1957-nji ýylda öňki SSSR tarapyndan “Sputnik 1” atly emeli hemranyň älem giňişligine uçurylmagy, 1961-nji ýylda Ýuriý Gagariniň Ýer şarynyň daşyndan aýlanmagy, 1969-njy ýylda ABŞ-ly Neýl Armstrongyň Aýa aýak basmagy, şol ýyl internet ulgamynyň hem ýüze çykmagy, 1982-nji ýylda Philips we Sony kompaniýalary tarapyndan ilkinji ykjaml diskleriň (CD) öndürilmegi, 1983-nji ýylda Mikrosoft kompaniýasynyň Windows ulgamyny işläp düzmekligi, 1985-nji ýylda mobil telefonlaryň ulanylyp başlanmagy, 1997-nji ýylda ilkinji gezek diňe genleriň üsti bilen Dolly atly goýnuň klonlanylmagy, şol ýyl “Deeper Blue” atly kompýuteriň küşt boýunça dünýä çempiony Kasparowy ýeňmegi tehnologiýanyň bir asyrlyk ösüşiniň gysgaça beýanydyr.
2000-nji ýyldan soňra başlanan tehnologiýa eýýamy özi bilen täze sözleri, täze aňlatmalary getirdi. Bit (bi:t), baýt, kilobaýt, megabaýt, gigabaýt aýratyn hem elektron maglumatlar barada gürrüň edileninde iň köp ulanylýan ölçeg birliklere öwrüldi.
Bitden gigabaýta çenli...
Biz gündelik durmuşymyzda elektron maglumatlar bilen iş salyşanymyzda gigabaýtdan uly ölçeg birligi ulanmaýarys. Mysal üçin kompýuterde Mikrosoft  Word programmasynda ýazylan bir sahypa ýazgynyň möçberi ortaça 30 kilobaýta deňdir. 7-12 megapiksellik fotoaparatda düşürilen bir suratyň kompýuterdäki möçberi 500 kilobaýt bilen 1 megabaýt aralygyndadyr. CD-leriň sygymy 700 megabaýt, DVD-leriň sygymy bolsa ortaça 4,7 gigabaýtdyr. Soňky döwürde USB birikdiriliş görnüşli elektron maglumat göterijiler has hem ýörgünleşdi. Ilki-ilkiler 128 megabaýtdan başlap, soňy bilen has uly möçberli, ýagny 250–500 gigabaýtlyk, hatda 1 terabaýtlyk (1000 gigbaýt) hem öndürildi.
Gigabaýtdan ýottabaýta çenli...
Tehnologiýanyň şeýle çalt tizlikde ösmegi, elektron maglumatlaryň çenden aşa köpelmegi täze-täze ölçeg birlikleriň ulanylyşa girizilmegini talap edýär. 1024 gigabaýt 1 terabaýty emele getirýär. 1024 terabaýt 1 petabaýty emele getirýär. 1024 petabaýt 1 eksabaýty emele getirýär. Has ýönekeýleşdirip aýtsak, bir eksabaýt munuň özi DVD hilinde surata düşürilen, dowamlylygy 50000 ýyllyk film diýmeklikdir.
2009-njy ýylyň maý aýyndaky hasabata görä 500 eksabaýt tutuş internet ulgamyndaky ähli maglumatlaryň möçberine deňdir. 1 eksabaýtyň 1 milliard gigabaýt möçberindedigini göz öňünde tutsak, onda internet ulgamynyň nä derejede baý maglumata eýedegine akyl ýetirip bileris.
Internet ulgamynda iň gowy gözleg saýtyny ýöredýän “Google” kompaniýasynyň dolandyryş işgäri Tom Stoky häzirki wagtda internet ulgamyndaky maglumatlar barada şeýle diýýär: “Internetdäki 500 eksabaýtlyk maglumat munuň özi 500 milliard gigabaýtlyk elektron maglumat diýmeklikdir. Eger bu elektron maglumatlary kagyza çap etsek, onda çap edilen kagyzlar 8 gezek dünýäniň daşyny örtmäge ýeterdi. Şol kagyzlary bir-biriniň üstüne goýup desseleseň, onuň beýikligi Ýerden Plutona çenli uzaklygyň 10 essesine deň bolardy. Mundan başga-da, Google gözleg saýty şol maglumatlaryň diňe bir bölegini ulanyja ýetirip bilýär. Şonuň üçin Google gözleg saýtynyň üstünde has hem köp işlemeli”.
Aslyýetinde, Google gözleg saýtynda nämedir bir zat barada maglumat almak islesek, dürli dillerde-de bolsa ýeterlik, has dogrusy, artykmajy bilen maglumatlary öňümize oklaýar. Hatda olaryň içinden haýsy birine seretjegiňi hem bilmeýärsiň. Mysal üçin, Google-yň kitaplar bölümide 7 million sany elektron kitap bar. Kartalar bölüminde bolsa dünýäniň 100-den gowrak döwletiniň, hatda köçelerine çenli görmek mümkinçiligi döredilen, şeýle hem bellenilen nokady 2,5 metr ýakynlyga çenli getirip bilýän kartalarynyň bolmagy az zat däldir. Emma entägem Google gözleg saýtynyň internetdäki ähli maglumatlary elýeterli edip bilmeýşi dünýäniň elektron maglumatlar dünýäsiniň Ýer şaryndan hem ençeme esse uludygyny görkezýär. Google-yň wideo şekiller bölüminde bolsa takmynan 10 milliondan gowrak wideo bardyr.
1024 eksabaýtyň 1 zettabaýta deňdir. 1024 zettabaýtyň 1 ýottabaýta dendir...
Makalanyň awtory: Şageldi Ýabanow.
Bilim tehnologiýalary.
Bu günki gün ýaşaýan döwrümiziň iň esasy aýratynlyklarynyň biri ol hem ylym-bilimiň we tehnologiýanyň adamzat taryhynda görlüp-eşidilmedik tizlik bilen ösýänligidir. Bu bolsa öz gezeginde öňki bar bolan maglumatlaryň barha tiz könelişmegi diýmekdir. Maglumatlaryň tiz könelişmegi bolsa täze maglumatlary öwretmek we öwrenmek zerurlygynyň ýüze çykmagy diýmekdir. Ylym-bilim ulgamynda täze maglumatlaryň öwredilmegini bolsa diňe innowasion tehnologiýalaryň üsti bilen amala aşyrmak mümkindir. Başgaça aýdanymyzda, bilim tehnologiýalary diýilýän okuw maksatly elektron enjamlary döwrümizde netijeli bilim bermekde esasy serişdeler hökmünde rol oýnaýar. Çünki çaga eýýäm mekdebe barmanka elektron enjamlar bilen ösüp ulalýar. Oýnaýan oýunlaryndan başlap, tomaşa edýän multfilmlerine çenli ählisi täze tehnologiýalar bilen baglanyşykly bolansoň, bu günki gün ylym-bilim ulgamyny bilim tehnologiýalaryny ulanmazdan göz öňüne getirmek asla mümkin däldir. Eýsem, bilim tehnologiýalary okuwçynyň öwreniş ukybyna nähili täsir edýär?
Okuwçy mekdepde okap öwrenen maglumatlarynyň 10%-ini, diňläp öwrenen maglumatlarynyň 20%-ini, tomaşa edip öwrenenleriniň 30%-ini, hem diňläp, hem tomaşa edip öwrenen maglumatlarynyň 50%-ini, sözläp, gürrüň berip öwrenenleriniň 70%-ini, ýerine ýetirip öwrenen maglumatlarynyň 90%-ini ýatda saklap bilýär. Munuň özi bolsa bize häzirki wagtda bilim tehnologiýalary arkaly tomaşa etdirip, diňledip, özüne ýerine ýetirdip, görkezip öwretmäge mümkinçiligiň bardygyny äşgär edýär. Diýmek, biz bilim tehnologiýalary arkaly adaty, ýagny nusgawy ders usullaryndan saplanyp, interaktiw ders usulyna geçmäge mümkinçilik gazanýarys. Eýsem, bu babatda bize nähili tehnologiýalar ýardam edip biler?
Synpymyzda kompýuteriň bolmagy dürli multimedia serişdelerinden – audio-wideo ýazgylardan, dürli çykyşlardan peýdalanmaga ýardam edýär. Kompýuterli synplarda mugallym dürli görkezme esbaplarynyň üsti bilen täze temany düşündirmek, özleşdirmek işlerini göwnejaý guraýar. Okuw maksatly programmalary ulanmak arkaly dersiň gyzykly bolmagyny gazanýar. Elbetde, bärde kompýuteriň internet ulgamyna birikdirilen bolmagy hem örän möhümdir. Çünki kompýuteriň diňe özi dersiň netijeli geçmegine 30% goşant goşýan bolsa, internet ulgamy dersiň netijeli, gyzykly geçmegine 100% goşant goşýar. Şeýlelikde, dersiň netijeliligi iki esse ýokarlanýar. Emma bärde mugallymyň kompýuterden we internetden peýdalanmak endiginiň-de güýçli bolmagy zerurdyr.
Internet ýa-da network aragatnaşygynyň mümkin bolan ýerinde synpyň web sahypasynyň taýýarlanylmagy okuwçylaryň işleriniň elektron görnüşde seljerilmegini, baha berilmegini, dünýä ýurtlarynyň mekdepleri bilen aragatnaşyk saklamaklygy ýola goýmaga ýardam edýär.
Häzirki wagtda interaktiw usulda ders geçmek diýleninde diňe proýektory, kompýuteri we interaktiw tagtany ulanyp ders geçmeklik ýeterlikdir öýdülýär. Emma asyl interaktiwlik – munuň özi mugallym merkezli ders usulyndan saplanyp, okuwçy merkezli ders usulyna geçmeklikdir. Çünki mugallymyň ýeke özi ähli zady düşündirip, okuwçylaryň bolsa demini çykarman oturmaklary interaktiw usul däldir. Şol sebäpli-de, interaktiw tagta okuwçynyň ähli öwrenýän maglumatlaryny ýerine ýetirip, synap görmegi üçin ulanylmalydyr. Täze tema tomaşa edilýän diňlenilýän, ýazylýan, okalýan we ýerine ýetirilýän gönükmelerden ybarat bolmalydyr. Şol gönükmeleriň ýerine ýetirilmegi bolsa okuwçylar tarapyndan interaktiw tagtada amala aşyrylmalydyr.
Synpdaky goh-galmagal zerarly köplenç halatda mugallym öz sesini okuwçylaryna eşdirmekde kynçylyk çekýär. Munuň üçin bolsa kabelsiz synp mikrofonlary ulanylýar. Ýakada durýan mikrofon synpyň dört burçunda berkidilen ses çykaryjy enjamlar arkaly mugallymyň sesini gatldyp çykarýar. Bu bolsa köp okuwçyly synplarda mugallymyň sesiniň yzky partada oturýanlara çala eşidilmeginiň, şeýle hem mugallymyň gaty sesde ders düşündirip özüne agram salmagynyň öňüni alýar.
Mobil enjamlar – munuň özi ýanymyzda götermäge amatly enjamlardyr. Mysal üçin batareýaly monitorlar, kompýuteri uzakdan dolandyryjylar, lazer yşykly galamlar... mugallyma dersi synpyň islendik ýerinde durup düşündirmäge ýardam edýär.
Öwrediji kompýuter oýunlarynyň hem okuwçylara dersi netijeli düşündirmekde we olaryň bilimini barlamakda örän uly ähmiýeti bardyr. Şol bir gönükmäni nusagwy usullarda işlemegiň deregine, kompýuter oýunlary arkaly amala aşyrmak dersiň gyzykly geçmegine hem-de okuwçylaryň derse höweli gatnaşmagyna ýardam edýär. Muňa mysal edip, Makromedia Flaş programmasynda taýýarlanylan oýunlary görkezmek bolar.
Eger-de, synpda internet ulgamyna birikdirilen kompýuter bar bolsa, munuň özi siziň synpyňyzda dünýäniň iň uly elektron kitaphanasy bar diýmeklikdir. Çünki mugallym häzirki wagtda internet ulgamyndan islendik ders üçin okuw gollanmalaryny, görkezme esbaplaryny, testleri, çykyşlary alyp, olary öz dersine uýgunlaşdyryp bilýär. Dersleri dünýä ylmynyň iň soňky gazananlaryna esaslanyp geçmäge mümkinçilik döreýär. Wideo konferensiýalary gurap, dünýä ýurtlarynyň okuwçylary bilen pikir alyşmak endikleri, daşary ýurt dillerini özleşdiriş kämillikleri artýar.
Häzirki wagtda “e-learning” ady bilen giňden tanalýan uzak aralykdan okuw wirtual synpyň iň gowy mysalydyr. Okuwçy öýünde kompýuteriň başyna geçip onlaýn usulda mugallymlaryň derslerine gatnaşýar. Mugallym birbada onlaýndaky ähli okuwçylar bilen aragatnaşyk saklamak arkaly olaryň düşünmedik ýerlerini gaýtadan hem düşündirýär. Wirtual synplaryň amatly taraplary onlaýn derslerini dünýäniň dürli ýurtlarynyň mugallymlarynyň okatmak mümkinçiliginiň bolmagydyr. Şeýlelikde, okuwçylar bir wagtyň özünde bir-iki hünäri hem deň-derejede alyp bilýärler.
Biperwaý garamaýan adamlar: Habarçylara raýdaşlyk etmegiň halkara gününi belleýäris .
1943-nji ýylyň 8-nji sentýabrynda faşistler tarapyndan öldürilen Çehiýaly habarçy Ýulius Fuçika bagyşlanan bu baýram, 1958-nji ýylda Buharestde Habarçylaryň (Žurnalsitleriň) Halkara Guramasynyň IV kongresinde döredildi. Bu günde dünýäniň ähli habarçylary özleriniň jebisliligini we parahatçylyga bolan ygrarlylygyny, şeýle-de adalat we ynsanperwerlik ýörelgelerini berjaý edýändiklerini bütindünýä görkezýärler.
Ol günde bütindünýäde ýygnaklar we konferensiýalar geçirilip, olarda öz hünär  borjuny halallyk bilen ýerine ýetiren we habarçylyk işine öz goşandyny goşan habarçylary ýatlamak adata öwrüldi.
Türkmen žurnalistikasy – bu ajaýyp pikirli habarçylardan ybarat bolan döredijilik topary bolup, ol topar tejribeli döredijilik adamlaryny haýrana goýýar. Şeýle-de bu topar ýaş habarçylara dürli mowzukdaky tabşyryklary oýlap düzmäge we ýerine ýetirmäge, adaty däl usulda ýazmaklygyň ussatlygyny elde etmäge, habarçylaryň dilinde aýdanymyzda bolsa, “süýji” habarlary we makalalary ýazmaklyga nusga bolup durýar.
Bu gün bolsa, öz döredijiligi bilen türkmen žurnalistikasynda öçmejek yz goýan habarçylarymyzy ýatlamagy makul bildik.
“Нейтральный Туркменистан” gazetine ýolbaşçylyk eden ajaýyp habarçy Balkan Gafurow. Işdeşleri barada edýän aladasy üçin oňa redaksiýada “iň ynsanperwer adam” diýýär ekenler.
“Комсомолец Туркменистана” gazetiniň agzybir işgärleri bolsa, Serdar Nepesowyň ýolbaşçylyk etmeginde zähmet çekdiler. Soňra ol ömrüniň ahyryna çenli A.S.Puşkin adyndaky rus drama teatryna ýolbaşçylyk etdi.
Akmyrat Mämmedow birnäçe ýylyň dowamynda öňki “Türkmeninform” häzirki wagtda bolsa Türkmenistanyň Döwlet habarlar agentligine ýolbaşçylyk edipdir. Öz işine ussat habarçy mundan başga-da täze habarçylaryň ýetişdirilýän ýeri bolan Türkmenistanyň habarçylar bileleşiginde jogapkär kätip wezipesini hem ýerine ýetiripdir. Onuň görkezmesi esasynda ýokary okuw jaýyny tamamlan täze habarçylaryň ençemesi ýurduň döredijilik toparynyň agzalygyna goşuldylar.
“Türkmeninformda” başga-da birnäçe zehinli döredijilik işgärleri zähmet çekdiler. Olaryň arasynda türkmen Mauglisy barada gürrüň beren Aleksandra Tyçinskaýa, döredijiligi edebi pikirlenmeleriň we žurnalistiki gözlegleriň bosagasynda bolan Wladimir Zarembo dagylar bar. Bulardan başga-da şol ýyllarda öz işiniň ussady bolan foto habarçy Ýuriý Şkurin hem zähmet çekdi. Onuň agentligiň tabşyryklary esasynda ýerine ýetiren işleri birnäçe gezek SSSR-ň köpçülikleýin habar beriş serişdesiniň düşüren suratlarynyň arasynda iň gowusy diýip bellenildi.
Şeýle-de “Совет Туркменистан” häzirki wagtda bolsa “Türkmenistan” gazetiniň çalşylmaz redaktory hormatlanýan Begenç Kerimini, “Нейтральный Туркменистан” gazetine aýry ýyllarda ýolbaşçylyk eden ajaýyp ynsan başgaça aýdanymyzda “žurnalistika menejeri” Wiktor Mihaýlowy, görnükli habarçy  we jemgyýetçilik işgäri Wiktor Zaýsewi ýatlaman geçmek bolmaz.
Türkmen žurnalistikasynyň ösmegi ugrunda zähmetini gaýgyrmadyk adamlary sanasaň sanabermeli. Olaryň ýerine milli žurnalistika öz goşandyny goşmak isleýän gujurly ýaş nesil ýetişip gelýär.
Häzirki wagtda Türkmenistanyň köpçülikleýin habar beriş serişdeleri tiz depginde özgerýär. "Köpçülikleýin habar beriş serişdeleri barada" kabul edilen kanun milli metbugatyň günsaýyn kämilleşmegine badalga berýän birnäçe düzgünleri öz içine alýar.
Soňky ýyllarda köp sanly elektron neşir döredilip,olaryň köpüsi Türkmenistanda bolup geçýän üýtgeşmeler barada maglumatlary dessine elýeter usulda okyjylara ýetirýärler.
“Türkmenportal” redaksiýasy ýurdumyzyň ähli habarçylaryny olaryň hünär baýramlary bilen tüýs ýürekden gutlaýar!
Bir möwsüme nazar aýlap.
“Türkmenistan - Beýik Ýüpek ýolunyň ýüregi” ýyly türkmen sporty, şol sanda türkmen futboly üçin hem düşümli ýyllaryň biri boldy. Bu düşümi, ilkinji nobatda, ýurdumyzyň bassyr bäş gezek çempiony “Altyn asyryň” Aziýanyň Futbol konfederasiýasyndaky ajaýyp üstünligi bilen baglanyşdyryp bileris. Möwsümiň dowamynda ýurdumyzda geçirilen ýaryşlarda ýaş zehinleriň ençemesiniň ýüze çykandygyny hem aýratyn bellemek gerek.
Biziň şu makalamyz hem şu möwsümiň dowamynda ýurdumyzyň futbolynda bolup geçen käbir aýratynlyklary barada bolar. Bilşiňiz ýaly ýylyň dowamynda türkmen futboly bilen bagly täzelikleri okyjylarymyza bilen yzygiderli ýetirdik. Aslynda, her duşuşygyň, her ýaryşyň öz aýratynlyklary, gyzykly maglumatlary bar. Biz şahsy hasaplamalarymyz esasynda şol aýratynlyklardyr maglumatlar hakynda şu ýazgylarda gürrüň etmegi müwessa bildik.
Makalada, esasan, üç ýaryş - AFK-nyň kubogy, Türkmenistanyň Milli çempionatynyň Ýokary ligasy we Türkmenistanyň kubogy ugrunda söhbet ediler. Söhbetiň has täsirli bolmagy üçin, biz maglumatlara köpräk ýüzlenmegi dogry hasapladyk.
Makalamyzyň birinji bölümini yklym ýaryşyna - AFK-nyň kubogy - 2018-e bagyşlasak has ýerlikli bolardy. 2018-nji ýylyň fewralynda başlan halkara duşuşyklar ilkinji pursatlardaky üstünliginiň ýakymyny tutuş ýyla çaýdy. Ýaryşa saýlama tapgyrdan girişen türkmenistanly futbolçylar finala çenli baryp ýetdiler.
Soňky bäş-alty ýylyň içinde üstünligiň basgançaklary bilen barha ýokary galýan “Ahal” şu ýyl taryhynda ikinji gezek yklym ýaryşyna gatnaşmaga hukuk gazandy. 2019-njy ýylda üçünji halkara synagyna çykjak ýaş tälimçi Röwşen Meredowyň şägirtleri yzda galan ýaryşlaryň ikisine-de saýlama tapgyrdan girişendigine garamazdan, olary üstünlik bilen alyp çykdy. Saýlama tapgyrda ilki Gyrgyzystanyň “Dordoýynyň”, soňra Täjigistanyň wise-çempiony “Hujandyň” päsgelçiliklerinden geçen “Ahal” toparçada bu döwletleriň we ýurdumyzyň çempiony bilen güýç synanyşdy. Gyzykly tarapy, AFK-nyň kubogynyň geçen ýylky finalçysy, öňümizdäki möwsümde bolsa yklymyň birinji derejeli ýaryşynyň - Aziýanyň Çempionlar ligasynyň saýlama tapgyryna gatnaşmaga hukuk gazanan Täjigistanyň ençeme gezek çempiony “Istiklolyň”, Gyrgyzystanyň çempiony “Alaýyň” we ýurdumyzyň şol wagta çenli dört gezek çempiony “Altyn asyryň” bolan toparynda “Ahal” üçünji orny eýeledi. Täjik, gyrgyz hünärmenleri bolsa “Ahaldan” beýle güýçli garşylyga garaşmandyklaryny aýdyp, topara ýokary baha berdiler.
Ýöne iň uly üstünligi “Altyn asyr” gazandy. Toparçanyň Täjigistanda geçirilen jemleýji duşuşygy janköýerleriň ýüregini häli-häzir hem gobsundyrýan bolsa gerek. Toparçanyň ykbalyny kesgitlejek duşuşyk, garşydaşa deňligem ýeterlik, “Altyn asyra” bolsa diňe ýeňiş gerek. Garşydaşam “Istiklol”. “Altyn Asyryň” janköýerleri geçen ýylky ýagdaýyň gaýtalanmagyndan, soňky duşuşykda ýaryşy dowam etmek hukugynyň ýitirilmeginden howatyrlanman duranoklar. Şeýle-de bolsa, bu gezek millionlarça janköýer “Altyn asyra” ozalkysyndan has berk baglandy, has köp ynandy. Diňe ýeňiş üçin ýaşyl meýdana çykan “aragatnaşykçylar” hem olaryň ynamyny ödejekdigini eýýäm ilkinji minutda görkezdi. 1-nji minutda Furkat Tursunowyň pökgini “Istiklolyň” derwezesinden geçirmeginden soňra, Gissar şäheriniň Merkezi stadionyndaky şowhun o diýen uly bolmasa-da, millionlarça türkmen janköýeriniň ýüreklerindäki şowhun asman-zemini lerzana getirdi. Birinji ýarym tamamlanmanka, ýene bir pökgi. Neneň oňat, biziň toparymyz arakesmä 2:0 hasabynda çykdy.
... Garaz, bu tapawut 83-nji minuda çenli saklandy, ýöne duşuşygyň goşmaça wagtynyň 1-nji minutyna çenli “Istiklolyň” futbolçylarynyň hasaby deňlemegi “Altyn Asyryň” janköýerleriniň “keýpine sogan dogrady”. Şondan soň goşulan 6 minutyň dowamynda biz Gissaryň Merkezi stadionynda her biri arslana dönen, diňe hüjüme okdurylýan futbolçylarymyzy gördük. Ahyry soňunda şolaryň biri-de netije berdi. Goşmaça wagtyň 7-nji minuty toparymyzyň finala uzaýan ýolunyň ilkinji ädimi bolupdy. “Altyn Asyryň” hüjümçisi Mihail Titowyň geçiren şo-ol pökgüsi türkmen futbolynyň täze taryhynyň ilkinji sözlemi boldy.
Interzolagyň ýarym finalynda Hindistanyň “Bengaluru”, interzolagyň finalynda, umumy ýaryşyň bolsa ýarym finalynda Demirgazyk Koreýanyň “April 25”-ni ýeňen “aragatnaşykçylar” türkmen futbolunyň taryhynda ilkinji gezek finala çykdylar. Elbetde, “Air Force”(Yrak) bilen geçirilen finalda ýeňiş gazanylan bolsa has gowy bolardy, ýöne ozal toparçadan hem çykyp görmedik futbolçylaryň bir möwsümde finala çenli ýetmeginiň özi-de uly üstünlik. Kim bilýär, bu ýyl final oýnadyk, indiki ýyllarda Kubogy gazanyp, yklymyň birinji derejeli ýaryşynda hem güýjümizi synap göreris. Umuman, türkmen futbolçylary bu sepgitleriň hem ýetilmejek menzil däldigini şu ýyl görkezdiler.
Bölümi jemlemänkäk, biziň futbol toparlarymyzyň bu yklym ýaryşynda gazanan netijeleri bilen bagly käbir maglumatlara, aýratynlyklara ünsüňizi çekmegi makul bildik.
81-nji duşuşykda final. Ýurdumyzyň futbol toparlary AFK-nyň kubogynda 1994 - 1997-nji ýyllar aralygynda we 2015-nji ýyldan bäri çykyş edip gelýärler. Ýaryşa gatnaşýan 14-nji ýylynda finala çykan futbolçylarymyz şu ýaryşda jemi 81 duşuşyk geçirdiler. Meýilnamada göz öňünde tutulan bir duşuşyk bolsa garşydaş toparyň gelmändigi sebäpli geçirilmedi. Şol duşuşyklaryň 26-sy Türkmenistanyň futbol toparlarynyň ýeňşi bilen tamamlandy. Şeýle hem bu duşuşyklarda biziň futbolçylarymyz garşydaş toparlara 111 pökgi geçirdiler.
13+1. AFK-nyň kubogy ugrundaky ýaryşlarda ýurdumyzyň toparlary jemi 13 döwletiň toparlary bilen duşuşdylar. Iki duşuşyk bolsa biziň ýurdumyzyň öz toparlarynyň arasynda geçirildi (“Altyn asyr” bilen “Ahalyň” özara duşuşyklary göz öňünde tutulýar). Iň köp duşuşyklar Gyrgyzystanyň (13), Liwanyň (11) we Iordaniýadyr Täjigistanyň (ikisi hem 10) toparlary bilen geçirildi.
“Altyn asyr” bäşinji, “Ahal” üçünji gezek. Öňümizdäki möwsümde Türkmenistanyň Aragatnaşyk ministrliginiň “Altyn asyr” futbol topary AFK-nyň kubogyna bäşinji gezek gatnaşar. Şeýlelikde, “aragatnaşykçylar” bu ýaryşa ýurdumyzdan iň kän gatnaşan topar bolan “Nebitçi” bilen deňleşer. “Ahal” bolsa üçünji gezek gatnaşýan ýaryşyna ýene-de saýlama tapgyrdan girişer. Ýeri gelende aýtsak, bu ýaryşa ýurdumyzdan “Nisa”, “Ýedigen” we “Merw” toparlary hem gatnaşdy.
A.Annadurdyýew 15, M.Ýagşyýew 10. “Altyn Asyryň” futbolçysy Altymyrat Annadurdyýew AFK-nyň kubogy ugrundaky ýaryşlarda jemi 15 pökgi geçirip, yzda galan 14 möwsümde iň kän tapawutlanan futbolçymyz boldy. Ikinji orunda bolsa onuň topardaşy Myrat Ýagşyýew (10 pökgi) bar. Bu ýaryşda iň kän tapawutlanan futbolçylarymyzyň üçlügini häzir futbol oýnamagyny bes eden Mämmedaly Karadanow jemleýär. Ol AFK-nyň kubogynda jemi 7 pökgi geçiripdi. Ýeri gelende aýtsak, bu ýaryşda futbolçylarymyzyň jemi 37-si tapawutlandy.
24 duşuşykda 42  pökgi. “2-lik” bilen “4-lükden” ybarat, ýöne arasynda 18 birlik tapawudy bolan bu sanlaryň birinjisi-hä, “Altyn Asyryň” yklym ýaryşynda geçiren duşuşyklarynyň sany, ikinjisi bolsa şol duşuşykda geçiren pökgüleriniň mukdary. Şeýlelikde, 42 pökgi bilen “Altyn Asyr” bu ýaryşa gatnaşan wekillerimiziň arasynda iň köp tapawutlanan topardyr. Bu sanawda ikinji orny 18 duşuşykda 28 pökgi geçiren “Ahalyň” futbolçylary eýeleýär. Aşgabadyň ozalky “Ýedigen” toparynyň hasabynda bolsa 18 pökgi bardy. Şeýle hem ýaryşda “Nebitçiniň” futbolçylary 15, “Nisadyr” “Merwiň” futbolçylary 4 gezek tapawutlandylar.
Iň beledi - “Istiklol”. Ýurdumyzyň futbol toparlary Täjigistanyň çempiony bilen şu ýaryşda jemi 8 duşuşyk geçirdiler. Şeýlelikde, häzirlikçe, “Istiklol” türkmen toparlary bilen iň kän duşuşan daşary ýurt wekili. Ikinji orunda şu ýyl Gyrgyz Respublikasynyň çempionatyny ýeňiş bilen tamamlap, öňümizdäki ýylda AFK-nyň kubogyna toparçadan gatnaşmaga hukuk gazanan “Dordoý” bar. “Istiklola” garanyňda gyrgyz topary biziň futbolçylarymyz bilen bir duşuşygy az geçirdiler. Üçünji orny bolsa 6 duşuşyk bilen Liwanyň “Al-Nejmeh” we Iordaniýanyň “Al-Faisaly” toparlary paýlaşýar. Umuman, yzda galan möwsümlerde biziň toparlarymyz jemi 29 sany daşary ýurt topary bilen duşuşdy. Ýokarda-da, ýazyşymyz ýaly, olar 13 döwlete wekilçilik edýär.
Ine, AFK-nyň kubogy hakynda siziň bilen paýlaşjak maglumatlarymyz häzirlikçe şulardan ybarat. Çünki ýurdumyzyň futbol toparlarynyň ikisi - “Altyn Asyr” bilen “Ahal” öňümizdäki ýylda-da yklym ýaryşynda çykyş eder. Diýmek, indiki möwsümiň ahyryna çenli ýokarky sanlarda we görkezijilerde ep-esli özgerme bolup biler. Elbetde, siziň hem pikir edişiňiz ýaly, bu maglumatlaryň ýekeje ýetmezçiligi bar. Ol hem AFK-nyň kubogy. Ýakyn ýyllarda onuň hem gazanyljakdygyny belent ynam bilen aýdyp bileris.
Makalamyzyň indiki bölüminde Milli futbol çempionatymyzyň Ýokary ligasynyň ýakynda tamamlanan 26-njy möwsüminiň käbir aýratynlyklary barada gürrüň ederis.
Agageldi ITALMAZOW.
Birek-birege hat ýazyşylanda gaharyňy getirýän 12 ýagdaý.
Haçan-da kimdir biri hat ugradanda  käbir dyngy belgilerini ýalňyş goýup biler, ýöne asla hiç hili dyngy belgisiz, sözlemiň gurluşy hem tagaşyksyz ýazylan hatlar bolýar. Bu hakykatdanam gaharyňy getirýär.
Ýakynda maňa bir gyzdan hat geldi. Onda: “Onda näme, iýulda biziň bilen gidýäňmi?” diýip ýazylan. Kim ol,  biz bilen bolanda kimleri göz öňünde tutýar, nirä gidýäs? – bu meniň üçin tapmaça bolup galdy. Siz bilenem şeýle ýagdaýlar gabat gelendir.  Şonuň üçin hem birine hat ýazanyňyzda, hökman niýetiňizi açyk aýdyň!
Dogry! Hat ýazyşanyňda  salamlaşmaly. Ýöne iş boýunça hat ýazyşylanda, göni sorajak zatlaryny soraýman,  “Salam! Gowumy ýagdaýlaryň? Işdemi ýa-da öýdemi?” ýaly boş soraglar bilen ýüregiňe düşýärler. Bu haçan-da,  bir iş bilen gümrä wagtyňa gabat geläýse-hä, hasam gaharyňy getirýär. Şonuň üçin hem eger-de iş boýunça bir zady maslahatlaşmaly bolanda,  boş gürrüňlere wagt sarp etmäň-de, göni meselä geçiň!
Hiç kim telefonynyň sms-den ýaňa yzygiderli şol jyňňyrdap durmagyny halanok. Siz hem duşansyňyz, bir sms-de ýazyp bolýan ýönekeýje sözlemi birnäçe sms-e bölüp ugradýanlar bar. Bu hem gaharyňy getirýän zatlaryň biri.
Örän gowy zat, ýöne hemme zadyň öz ýeri we wagty bar. Käwagt ýygnakda ýa-da maslahatda audioýazgylary diňläp bolanok. Şeýle halatlarda ýazyşýan adamyňyza hat üsti bilen sms ugradyň!
Oňaýsyz ýagdaý, şeýle gerek? Söhbetdeşiňiziň jogabyna garaşyň, şondan soň indiki sowalyňyzy beriň!
Käwagt biz jogap berilmegi hökman bolan, örän möhüm  zat hakynda ýazýas ýa-da sowal bilen ýüzlenýäs.  Ugradan adam jogaba garaşyp oturmaz ýaly, şeýle hatlary jogapsyz galdyrmaň!
Söhbetdeşiňizi birnäçe minutlap garaşdyryp, soňam bir ýa-da iki söz ýazmaň! Şol wagt yzyny ýazyp bilmejek bolsaňyz, bu hakynda gürrüňdeşiňizi duýduryň!
Eger-de size uly  hat gelse, oňa anyk jogap bermäge ýaltanmaň!  Belki,  söhbetdeşiňiz haty ýazanda oňa öz  duýgularyny siňdirendir.
Ssylka ugradylanda söhbetdeşiň  näme hakda gürrüň edilýänine düşüner  ýaly, oňa hökman öňünden ýa-da soňundan düşündiriş beriň!
Haçanda hiç hili tanamaýan adamyňyz, ýüz ýyl bäri tanaýan ýaly özüni alyp barsa  we “Sen” siýip ýüzlense gaharyňy getirýär. Şonuň üçin hem söhbetdeşiňiziň özi “Sen” diýip ýüzlenmegiňizi haýyş edýänçä, bu endikden saklanyň!
Ikiçäk söhbetdeşligi ýa-da biriniň şahsy durmuşy barada ýazan hatlaryny köpçülik bilen paýlaşmak örän erbet ýagdaý. Hiç wagt beýle etmäň!
Birinji Hazar ykdysady forumy barada biläýmeli zatlarymyz / Aýgül Rahymowa.
Ha­zar ykdysady forumy ilkinji gezek geçirilýär. Onda-da milli Liderimiziň başlangyjy boýunça. Iň guwandyrýan ýeri bolsa, Hazar meselesi boýunça «ilkinjileriň» aglabasynyň Türkmenistana degişlidigi. «Köp gaýtalanyň bilen taryhyň ähmiýeti gaçmaýar» diýilýär. Esasy gürrüňimize geçmezden ozal, geliň, şol «ilkinjileri» ýatlap geçeliň. Geçen asyryň 90-njy ýyllarynda emele gelen täze geosyýasy şertler Hazar deňziniň hukuk esaslaryny kesgitlemek ýaly möhüm wezipäni orta çykardy. Şoňa görä-de, 1996-njy ýylyň 11 — 12 noýabrynda Aşgabatda, hut türkmen tarapynyň başlangyjy bilen Hazarýaka döwletleriň daşary işler ministrleriniň ilkinji duşuşygy geçirildi. Şol duşuşykda Hazaryň hukuk derejesi hakyndaky Konwensiýany işläp taýýarlamak boýunça möhüm gural — daşary işler ministrleriniň orunbasarlarynyň ýörite iş topary döredildi. Hazar deňziniň hukuk derejesi hakyndaky Konwensiýa kabul edilýänçä, ýörite iş toparynyň mejlisleriniň 51-si geçirildi. Munuň özi Hazar deňzi bilen bagly meseleleriň hemmetaraplaýyn, jikme-jik öwrenilendigini alamatlandyrýan görkezijileriň biri boldy. Hazar deňziniň meselelerini has içgin ara alyp maslahatlaşmak üçin Hazarýaka döwletleriň Baştutanlarynyň sammitlerini geçirmek hakyndaky başlangyç hem hut türkmen tarapyna degişlidir. Şoňa görä-de, şeýle ýokary derejeli duşuşygyň ilkinjisi 2002-nji ýylyň 23 — 24-nji aprelinde Aşgabatda geçirildi. Sammitiň barşynda «Hazar bäşliginiň» bu ugurdaky anyk garaýyşlary beýan edildi. Hazar deňziniň hukuk derejesi hakyndaky Konwensiýanyň işlenip taýýarlanmagynyň möhümdigi bellenildi. «Hazar bäşliginiň» Baştutanlarynyň başyny bir ýere jemlän Aşgabat sammiti bu ugurdaky geljekde amala aşyrylmaly işlere badalga beren başlangyç nokat boldy. Hazaryň hukuk derejesi kesgitlenilýänçä, 22 ýylyň dowamynda gazanylan ylalaşyklaryň, möhüm resminamalaryň hem köpüsiniň Türkmenistanyň başlangyjy bilen kabul edilendigini aýratyn nygtamak gerek. Hazar ykdysady forumyny hemişelik esasda geçirmek hakyndaky möhüm başlangyç hem hut hormatly Prezidentimize degişlidir. Hazarýaka döwletleriň Baştutanlarynyň 2014-nji ýylyň sentýabrynda geçirilen Astrahan sammitinde ilkinji gezek öňe sürlen bu başlangyç, 2018-nji ýylyň 12-nji awgustynda geçirilen Aktau sammitinde biragyzdan goldanyldy. Birinji Hazar ykdysady forumyny geçirmek hakyndaky başlangyç türkmen diplomatiýasynyň nobatdaky ýeňşi, Bitarap Türkmenistana bildirilen ýokary ynamyň belent ykrary bolup dünýä doldy.
Hazar ykdysady forumy diýlende, ilkinji nobatda, ykdysadyýet, Hazarýaka ykdysady hyzmatdaşlygy göz öňüňe gelýär. Emma forumda ara alnyp maslahatlaşyljak meseleleri diňe bir ykdysady çygra ýerleşdirmek ýeterlik däldir. Birinji Hazar ykdysady forumyny geçirmegiň meýilnamasyna laýyklykda, ulag, söwda, energetika, senagat ýaly möhüm ugurlar bilen birlikde, Hazarda maýa goýum taslamalarynyň mümkinçilikleri, syýahatçylyk, «ýaşyl ykdysadyýet», Hazar deňzinde ylmy barlaglar boýunça hyzmatdaşlygyň ugurlary boýunça hem dürli derejedäki gepleşikleri geçirmek meýilleşdirilýär. 12-nji awgustda — Hazaryň gününde geçiriljek halkara ykdysady hyzmatdaşlyk boýunça ýokary derejeli maslahata hut hormatly Prezidentimiziň gatnaşmagynyň göz öňünde tutulmagy forumyň ähmiýetini has-da artdyrýar. Halkara maslahatda daşary ýurtly ýokary derejeli wekiliýetleriň ýolbaşçylarynyň çykyşlaryna-da garaşylýar. Munuň özi Hazar deňzi boýunça hyzmatdaşlyga ýurtlaryň aýratyn ähmiýet berýändigini, bu ugurda olaryň tagallalary birleşdirmäge hemişe taýýardygyny alamatlandyrýar. Bir zada ünsi çekmek zerur. Forumda işewürleriň arasyndada duşuşyklar geçiriler, ylalaşyklar baglaşylar. Bu möhüm çärä diňe bir Hazarýaka ýurtlaryň däl, eýsem, dünýäniň çar künjünden myhmanlaryň gatnaşjakdygyny göz öňünde tutsak, onda forumyň işewürlerdir telekeçiler üçin täze mümkinçilikleri açjakdygy hem ikuçsuzdyr. Elbetde, işewürleriň arasynda geçirilýän duşuşyklaryň netijesi, ilki bilen, gazanylan ylalaşyklarda, ýola goýlan ikitaraplaýyn göni gatnaşyklarda şöhlelenýär. Meselem, şu ýylyň iýunynda Russiýanyň demirgazyk paýtagtynda geçirilen Peterburg ykdysady forumynda 650 töweregi ylalaşyk baglaşylypdyr. Olaryň umumy bahasy millionlarça dollara barabar bolupdyr. Birinji Hazar ykdysady forumy babatda-da şeýle netijä gelmek bolar. Çünki forumyň çäklerinde kompaniýalardyr işewürler üçin täze gözýetimleri açjak möhüm çäreleriň ikisi — Hazar innowasion tehnologiýalar sergisi hem-de «Türkmen sährasy — 2019» halkara awtomobil sergisi geçiriler.
Ýokarda ady agzalan sergiler birinji Hazar ykdysady forumynyň çäklerinde, Türkmenbaşy Halkara deňiz portunda guralar. Ýurdumyzyň Daşary işler ministrligi, Söwda-senagat edarasy hem-de «Türkmenawtoulaglary» agentligi tarapyndan bilelikde geçirilmegi meýilleşdirilýän bu sergiler, ilkinji nobatda, ýurdumyzyň ähli ulgamlarynda gazanylan ösüşleri dünýä ýaýmaga, halkara hyzmatdaşlar bilen gatnaşyklary giňeltmäge, bu ugurda iň häzirki zaman innowasion tehnologiýalary öwrenmäge hemde durmuşa ornaşdyrmaga giň mümkinçilik berer. Ýurdumyzyň sergi pawilýonlarynda import we eksport harytlary görkeziler, olary daşary ýurt bazarlaryna çykarmagyň mümkinçilikleri ara alnyp maslahatlaşylar. Hazar innowasion tehnologiýalar sergisinde Hazarýaka ýurtlaryň milli sergi pawilýonlary bilen birlikde, dünýäniň birnäçe döwletleriniň iri kompaniýalarynyňdyr hususy pudaklarynyň gazananlary görkeziler. Olaryň hatarynda Türkiýäniň, Belarusuň, Fransiýanyň, Germaniýanyň, Ýaponiýanyň, Gollandiýanyň, Hytaýyň, Finlýandiýanyň, Özbegistanyň önüm öndürijileri bar. Bu sergä gatnaşmak, öz önümlerini hödürlemek isleýänleriň sanynyň gün-günden artýandygy aýratyn bellärliklidir. Forumyň çäklerinde ilkinji gezek guraljak «Türkmen sährasy — 2019» halkara sergisi dünýäniň maşyngurluşygy ulgamynda ýetilen sepgitler bilen ýakyndan tanyşmaga mümkinçilik döreder. «Türkmen sährasy — 2019- yň» ekspozisiýasynda ýeňil, ýolagçy, ýük awtoulaglarynyň hem-de olary bejermek üçin ýöriteleşdirilen tehnikalaryň, awtomobil gurluşygynyň innowasion tehnologiýalarynyň täze harytlary görkeziler. Serginiň esasy maksady, Türkmenistana awtomobil gurluşygynyň innowasion tehnologiýa çözgütlerini çekmekden hem-de awtomobil ulaglaryna ýokary derejeli hyzmatlaryň elýeterliligini üpjün etmekden ybaratdyr. Serginiň pawilýonynda awtomobilleriň 120-sini görkezmäge mümkinçilik bar. Sergi bu ugurda netijeli gepleşikleri geçirmek üçin özboluşly meýdança bolup hyzmat eder. Sergä gatnaşyjylar üçin guramaçylar tarapyndan ähli ýeňillikleriň döredilendigini hem nygtamak zerurdyr.
Birinji Hazar ykdysady forumy hem-de onuň çäklerinde geçiriljek sergiler dünýä ýurtlarynda uly gyzyklanma döredýär. Ýurdumyzyň daşary syýasat edarasynyň görkezmesi boýunça Türkmenistanyň daşary ýurtlardaky diplomatik wekilhanalary tarapyndan forumy dünýä jemgyýetçiliginde mahabatlandyrmak boýunça işler giň gerimde alnyp baryldy. Ýokary diplomatik tagallalaryň netijesinde, dünýäniň ençeme ýurtlarynda — Russiýada, Belarusda, Ukrainada, Hytaýda, Azerbaýjanda, Rumyniýada, Türkiýede, Ermenistanda, Gruziýada, Özbegistanda, Gyrgyzystanda, Fransiýada, Şweýsariýada, Belgiýada, Saud Arabystanynda... forumyň tanyşdyrylyş çäreleri, «tegelek stollardyr» metbugat maslahatlary guraldy. Munuň özi Hazar ykdysady forumyna gatnaşmaga diňe bir Hazarýaka döwletleri däl, eýsem, tutuş dünýä ýurtlaryny çekmäge giň mümkinçilik berdi. 2018-nji ýylyň 12-nji awgustynda geçirilen Hazar bäşliginiň Aktau sammitinde türkmen Lideri tarapyndan Hazar ykdysady forumyny Türkmenistanda geçirmek hakyndaky öňe sürlen başlangyç habar beriş serişdelerinde bada-bat seslenme tapdy. «ITAR TASS», «РИА Новости», «Reuters», «Trend» media agentlikleriniň habarlarynda, «Mир 24», «Хабар 24» teleýaýlymlarynda, «SNG. Today», «Казинформ», «sputnik.kg», «informburo.kz», «regnum.ru», «Tashkenttimes. uz», «Anadolu Agency»... resmi internet saýtlarynyň sahypalarynda Hazar ykdysady forumynyň Türkmenistanda geçirilýändigi hakyndaky habarlar beýan edildi. Şol günden bäri dünýä ýurtlarynyň media gulluklarynda bu forum bilen baglanyşykly maglumatlar üns merkezinde saklanýar. Foruma dünýä ýurtlarynyň žurnalistleriniň ünsüni çekmek boýunça edilen işleriň hatarynda Aşgabatda geçirilen halkara media forumlara uly orun degişlidir. Çünki şu ýylyň fewral hem-de iýun aýlarynda guralan media forumlar daşary ýurtly habar beriş serişdeleriniň wekillerini foruma görülýän taýýarlyk işleri bilen ýakyndan tanyşdyrmaga hem-de ony teleýaýlymlarda, metbugat neşirlerinde, internet sahypalarynda mahabatlandyrmaga şert döretdi. Birinji Hazar ykdysady forumyny habar beriş serişdelerinde şöhlelendirmek maksady bilen, ýurdumyza Hazarýaka döwletlerden, Fransiýadan, Beýik Britaniýadan, Awstriýadan, Çehiýadan, Belarusdan, Ukrainadan, Hytaýdan, Ýaponiýadan, Koreýadan, Malaýziýadan, Türkiýeden, Pakistandan, Owganystandan, Özbegistandan, Gyrgyzystandan žurnalistleriň gelmegine garaşylýar. Daşary ýurtly žurnalistler diňe bir forumy däl-de, onuň geçiriljek ýeri bolan «Awaza» milli syýahatçylyk zolagynyň gözelliklerini-de beýan ederler. Diýmek, forumyň üsti bilen Hazaryň ekologiýa taýdan arassa türkmen kenary hem ösen syýahatçylyk we işewürlik merkezi hökmünde nobatdaky gezek dünýä ýaýylar.
Hawa, dünýä içre ykrar edilen milli Liderimiziň başlangyjy bilen ilkinji gezek geçiriljek Hazar ykdysady forumy «Awaza» milli syýahatçylyk zolagynyň abraýmertebesini-de belende göterer. Munuň özi Awazada kongres syýahatçylygynyň gerimini giňeltmäge, onuň kenarlarynda dynç almaga gelýän daşary ýurtly syýahatçylaryň sanyny artdyrmaga oňyn täsir eder. Daşary ýurtly işewürleriň biri: «Hazaryň türkmen kenarynda iri syýasy-jemgyýetçilik çäreleriniň geçirilmegi Türkmenistan üçin örän bähbitli. Çünki bu ýere iş maksatly gelýänler diňe bir tejribe, pikir alyşmak bilen çäklenmän, eýsem, saglygyny dikeldip, dynç hem alýar» diýipdi. Diýmek, Hazar deňzi diňe bir tebigy we mineral baýlyklary, uglewodorod serişdeleri bilen däl-de, ekologiýa taýdan arassa kenarlary, jana şypaly suwy bilen hem köpleriň ünsüni çekýär diýip aýdyp bileris. Dünýä boýunça jemi içerki önümiň (JIÖ) 10 göterimden gowragynyň syýahatçylyk pudagyndan gelýändigini göz öňünde tutsak, onda Hazaryň kenarlaryny ösen syýahatçylyk zolagyna öwürmegiň Hazarýaka ýurtlary üçin näderejede bähbitli boljakdygy öz-özünden düşnüklidir. «Awaza» milli syýahatçylyk zolagynda geçiriljek birinji Hazar ykdysady forumy hem hut şu ugur boýunça-da täze gözýetimleri açjak möhüm çäredir.
Biz ýene-de duşuşarys!
−Sen bar-da aýt onda, şo diýýänleriňe. Meň olara gaty nebsim agyrýar. Sebäbi olar futboluň öňden bilmezlik lezzetinden mahrum. Olara bu sungatyň mährinden ganmak miýesser etmändir. Olar futbol esasynda Watan baýdagynyň ýokary galşyna garaşmak bagtyndan daşda.
Talyp soň hiç zat diýmedi, birazdanam turup gitdi. Bary-ýogy men onuň bilen on-on bäş minut aralyk bile oturdym, ýöne häzir öňümden çyksa-da, tanajagym anyk. Emma, gadyrly salamlaşaryn diýip aýdyp biljek däl.
Çal penjekli ýaşuly bilen bolsa gürrüňimiz alşyp gitdi. Birinji bölüm tamamlanyberende, ýaşulynyň maňa aýdanyny welin men hiç wagt unutman:−Inim, ine men ýetmiş ýaşap gelýän. Bir gezek ýygyndymyzyň Aziýa kubogynda çykyş edenini gördüm, şu gezegem oglanlarymyz Aziýa kubogyna baranyny görüp bilsem, armanym ýok. Sen maňa öz pikiriňi aýt, ýygyndymyz Aziýa-2019-a çykyp bilermi-kä? Men şony görüp bilerinmi? Ýöne, arassa öz pikiriňi aýt, sen aýtsaň ynanjak, inim!
Men oýlanmazdan: “Elbetde, biz Aziýa kubogyna bararys” diýdim.Diýmesine diýdim, ýöne aýdan sözümden özüm çekindim. Ikinji ýarymdan soň ýerime gelsem, ýaşuly ýok eken. Megerem arakesmeden soň öňki ýerini tapyp bilmedik bolarly, onuň stadiondan gidenine ynanmak kyn.
Iň paşmadyk ýeri, 1:2 ýeňlişden soň men gaty gynandym. “Birden çal penjekli ýaşuly öňümden çyksa, näme diýerin?” diýip oýlandym. Öýe gelýänçäm müýnürgäp geldim, göwnüme bolmasa, öňümden çykaga-da “Hany sen Aziýa-2019-a bararys diýipdiň-ä? Şu oýun bilenmi? “Öýümizde utulyp, soň bir iş bitireris” diýjek bolýaňmy?” diýäýjek ýaly bolup dur.
Soňky Singapur bilen myhmançylykdaky deňlikden soň, meni ýene-de şol sorag gurşap aldy. “Indi men ol ýaşula näme diýerin?”.
...Adam öz söýýän zadyna ynam etmegem başarýar. Keseden geň bolup görünse-de, söýýänligi üçin oňa ynanýar. Birdenem şol ynamy özüni ödäýse dagy, dünýä özüniňki ýaly. Azerbaýjanyň “Garabagy” Çempionlar ligasynda Londonyň “Çelsisini” utar diýip azerbaýjanly köp janköýerler ynanypdy. Biz üçin geň bolsa-da, olar ynanýar. Menem owal-ahyr milli ýygyndymyzyň toparçadan çykyp biljekdigine şübhe etmedim. Eger bardy-geldi ejiz bolaýan ýagdaýymyzda-da ynanardym, galyberse-de, ýaşulynyň ynamyny elinden almaga hakymam ýok.
Singapury öýde utanymyzdan soň, biraz ynjaldym. Balkandaky oýundan soň welin, men çal penjekli ýaşulyny gözläsim geldi. Onuň elini gysasym, gutlasym geldi. “ Size aýtdym gerek, agam?! Hut aýdyşym ýalam boldy. Biz Aziýa-2019-a barýarys” diýip, edil öňümde şol ýaşuly duran ýaly gaýtaladymam. Şonda meniň göz öňümde galan pursat gaýtadan janlandy. Ýary içilen “Pepsi” gabyny otyrgyjyň gyrasyna urup, sazlaşykly ýagdaýda gyryljak sesi bilen “TÜRK-ME-NIS-TAN, TÜRK-ME-NIS-TAN, TÜRK-ME-NIS-TAN” diýip gygyrýan çal penjekli ýaşuly şol sesi bilen gaşymda peýda boldy-da, menden we milli ýygyndymyzdan razylygyň alamaty hökmünde buýsanç bilen ýylgyrdy...
Kimdir biriniň “ Ol kişiniň ýaşuly halyna futbol diýip kösenip ýörşüne düşünmedim” diýmegem ahmal. Ýöne oňa düşünişmekdenem beter, duýgudaş zerur...
Koreýaly režissýor Ýun Sok Hugyň “Gyş sonatasy” serialynda Min Huýk bilen Ýu Jiniň arasynda şeýleräk bir dialog bar.
−San Hugi näme üçin söýýäň?
−Çünki... Çünki ol juda mähriban. Meň göwnüme görä hereket edýär. Meni gowy görýär, sowatly, medeniýetli...
−Gyzyklydygyny.. Bilýäňmi näme, hakyky söýgi beýle bolmaýar. Sen çyndan söýseň, söýýän ynsanyňy näme üçin söýýäniňi düşindirip bilmeýäň...
Söýüp janköýerlik edýän adama karara gelmek üçin, akylyň kesgitlemesi hökman däl. Ol-söýginiň emrindäki adam. Eger-de milli ýygyndymyza bolan söýgi baglamadyk bolsa, men çal penjekli ýaşuly bilen ikilenji gezek duşuşyp bilmezdim. Ilki ondan utanyp gezip, soňundanam gutlamak üçin ymtylmazdym. Asyl unudyp goýberdim, hatda Daşogza futbola-da barmazdym...
Emma bardyk we ýene bararys. Başga-başga käriň eýelerini, biri-birlerini öň görmedik adamlary bir ýere jem edip, biragyzdan“TÜRK-ME-NIS-TAN. TÜRK-ME-NIS-TAN” diýip şowhunly seslendirip bilýän millionlaryň oýnuna nädip sungat diýmejek?! Milli ýygyndymyzyň ajaýyp oýunlarynyň bolsa, janköýerleri ýene-de bir şatlygyň, bagtyň daşyna üýşürjekdigine men ynanýan.
Men ynanýan− biz ýaşuly bilen ýene duşarys. Özem, Birleşen Arap Emirliklerindäki ýeňişli oýunlarymyzda didarlaşarys. Häzirem meniň bu ýazanlarymy okaýanyna birjigem şübhe edemok. Şonuň üçin arkaýyn aýdyp bilerin, milli ýygyndymyz ýaşyl Tugumyzyň astynda, döwlet senamyzy ýaňlandyryp oýna girişýän wagty bizi hiç zat aýryp bilmez. Eý meniň çal penjekli agam, biz ýene-de duşuşarys, hökman duşuşarys. Hökman!
sport syncysy.
Biznesi nädip amatly we has netijeli mahabat etmeli?
TM.INFO biznes katalogy näme?
Bu Türkmenistanda ähli hyzmat berýänleriň bir katalogyň içinde jemlenmesidir. TM.INFO biznes katalogy 5000 tiražlyk bolup,  ol jemgyýetçilik ýerlerinde, ýagny howa we demir ýol menzillerinde, ministrliklerde, dynç alyş merkezlerde we ş.m ýerlerde mugt paýlanyljakdyr.
TM.INFO biznes katalogy hyzmatlary kategoriýalara bölünip, ol okyja özüne gerek bolan maglumaty ýeňil tapmaga ýardam berer.
Katalogy çap etmek üçin ýokary hilli kagyz ulanylar.
TM.INFO biznes katalogynda ähli hyzmat berýänler barada ýeterlik maglumatlar bolar, ýagny müşderiler bu katalog arkaly telefon belgileri, salgylar we web saýtlaryň salgylary bilen tanşyp bilerler.
TM.INFO biznes katalogynda mahabat ýerleşdirmegiň  bahasy dürli-dürlidir we müşderi özüne geregini iň aňsat ýol bilen saýlap biler. Mahabatyň bahalary göniden-göni onuň göwrümine baglydyr. Bu barada aşakda giňişleýin gürrüň bereris.
TM.INFO biznes katalogyny her ýylda bir gezek çap etmek meýilleşdirilýär.
TM.INFO biznes katalogyna nädip mahabat berip bolar?
— Şertnama baglaşmaly;
— Mahabatyň ölçegini saýlamaly;
— Töleg geçirmeli.
Şertnama baglaşmak üçin biznese degişli ähli resminamalary ýanyňa alyp, çaphana maksatly “Altyn-Arzuw” hususy kärhanasynyň  merkezi edarasyna barmaly. Onuň salgysy: 1945-nji köçe (10-ýyl Abadançylyk),  98-nji jaý.
Mahabatyň 4 sany ölçegi bardyr.
A3 formatynyň bahasy 4000 manat;
A4 formatynyň bahasy 2000 manat;
A5 formatynyň bahasy 1000 manat;
A6 formatynyň bahasy 500 manat;
A3 formatynyň bahasy 0.80 teňňe;
A4 formatynyň bahasy 0.40 teňňe;
A5 formatynyň bahasy 0.20 teňňe;
A6 formatynyň bahasy 0.10 teňňe;
Ýokary derejeli ýerine ýetirilen dizaýny, tiražy we katalogyň paýlanylýan ýerlerini göz öňüne tutsak, bu mahabat amatly bolar diýip hasaplasa bolar.
“Altyn-Arzuw” hususy kärhanasy tarapyndan çap ediljek we ýaýradyljak mahabatyň dizaýnyny ýörite hünärmenler hem, özüňiz hem ýasap bilersiňiz.
Töleg islendik görnüşde (nagt, nagt däl) kabul edilýär.
TM.INFO biznes katalogyna goşulmagyň möhletleri nähili?
Katalog üçin hasaba alyş 2018-nji ýylyň 7-nji iýunynda başlady. Ol şu ýylyň 1-nji sentýabryna çenli dowam eder. Häzirki wagtda ýerleriň aglaba bölegi eýelendi. TM.INFO biznes katalogyny çap etmek işi 27-nji sentýabrda amala aşyrylar.
TM.INFO biznes katalogyň broşýurasyny şu ýerden alyp bilersiňiz.
Bižuteriýamy ýa-da gymmat bahaly şaý-sepler?
Indi bižuteriýanyň gymmat bahaly hem-de daşlar bilen bezelen hakyky şaý-sepleriň ornuny tutýan arzan, şeýle-de pul ýetmezçiligi sebäpli satyn alynýan bezegler diýlip hasap edilýän döwri geçdi. Bu günki günde ýokary hilli bižuteriýalar — bu has özüne çekiji, şeýle-de aýratyn ýasalýan, özboluşly bezeg keşbini döretmäge ýardam edýän şaý-seplerdir.
Bu makalada bižuteriýa barada bilmesi zerur bolan gerekli maglumatlar jemlenýär.
Taryhy maglumatlara görä, bižuteriýalary ýasamak sungaty XVII asyryň ahyrlarynda Fransiýada döräpdir we öz döwrüniň hökmany çäklendirmeleriniň biri bolupdyr. Şeýlelik bilen, Fransiýanyň koroly Lýudowik XIV döwletiň maliýe kynçylyklaryny ýapmak üçin 1689-njy ýylda «Kaşaňlyklara garşy» karar çykarýar we şoňa laýyklykda hem köşk wekilleriniň we begleriň ähli altyn-kümüş önümleri gaýtadan eredip guýmak üçin Korollyga tabşyrylmaly edilýär.
Gyzykly ýeri bu pullaryň Korol üçin ýetmändigi sebäpli, degişli karar 1700-nji ýylda hem çykarylýar. Munuň netijesinde hem Fransiýanyň zergärçilik sungatyny ajaýyp eserleriniň dowamy, ösüşi togtadylýar. Şeýle-de bolsa, sungatyň taryhynda bu hili wakanyň ýüze çykmagy toýun önümlerinden we dürli erginlerden şaý-sepleriň öndürilmegine goşant goşýar.
Fransuz Žorž Frederik Strass zergärçiligiň taryhynda garşylyklaýyn täsirli yz galdyrdy. Bir tarapdan, zergär emeli daşlary taýýarlamak tehnologiýasyny oýlap tapdy, bular öz gezeginde taraşlanandan soň, göwhere gaty çalym edýärdi. Beýleki bir tarapdan, Žorž Strass aýnadan asyl daşlar ýaly sungaty döretmek arkaly durmuşynda ajaýyp we kaşaň önümleri söýýänleriň köpüsini «aldamagy» başardy. Bu täsin usuly oýlap tapyjy aradan çykanyndan soň, onuň hormatyna galp gymmat bahaly daşlar — strazlar diýlip atlandyryldy. Mundan ýüz ýyl geçeninden soň bolsa, Daniýel Swarowskiniň tagallalary bilen strazlar dünýäde meşhurlyk gazandy.
Netijede, ýokary derejeli bižuteriýanyň atasy diýlip Daniýel Swarowski hasap edilýär. Swarowski kristallaryny öndürmegiň innowasion usuly ýüz ýyldan gowrak wagt bäri örän berk syr hökmünde saklanýar.
Moda pudagynda daşlaryň aýdyňlygy we parlaklygy bilen ilkinjileriň biri Kristian Dior boldy. Ol kolleksiýalaryny we köýneklerini bu şaý-sepler bilen bezedi. Swarowskiniň meşhurlygyna Merilin Monro hem belli bir derejede goşant goşdy. Kristallar bilen bezelen lybasly aktrisa Prezident Jon Kennediniň 45 ýaş toýunda «Happy Birthday Mr. President» aýdymyny ýerine ýetirdi.
XX asyryň meşhur moda dizaýneri Koko Şanel hem bižuteriýa şaý-seplerini dakynmakdan çetde durmandyr, ol bu babatda şeýle pikiri öňe sürüpdir: «Şaý-sepler birinde bar zadyň özüňde bolmagyny islemek ýaly duýgyny döretmek üçin däl-de, haýran galdyrmak üçindir». Dizaýner emeli merjenlerden ýasalan uzyn monjuklary, gulakhalkalary we gymmat bolmadyk daşlardan ýasalan monjuklary moda Älemine hödürledi.
Şa gyzy Diana hem köplenç jemgyýetçilik ýerlerine arzan bahaly aksessuarlar bilen çykýardy. Mundan başga-da, Ledi Diniň kolleksiýasynda ABŞ-nyň 39 dollaryna durýan gulakhalkalar bolupdyr. Onuň gelni Keýt Middlton bolsa dizaýnerlik lybaslaryny bary-ýogy 1,5 funt sterlinge durýan gulakhalkalar bilen utgaşdyrypdyr.
Şoping-terapiýanyň zenanlara şatlyk getirýändigi hakyky zat, emma hut bižuteriýa ýa-da şol kysmy şaý-sepleriň gelin-gyzlara has-da täsirli duýgulary bagyş edýändigi hem ylmy taýdan subut edilen hakykatdyr. Bu babatda psihologlar keýpiňi götermek üçin gutularyndaky şaý-sepleri täzeläp durmagy hem-de şu hili bezeg önümlerini synap görmegi maslahat berýärler.
Aşgabatda ýerleşýän «Ýakut daşlar» dükanynda hem «Xuping Jewelry» bižuteriýa kolleksiýasynyň iň ýörgünli bezegleri hödürlenýär. Bu şaý-sepler lukmançylyk garyndysyndan ýasalyp, olaryň üsti hakyky metallaryň bölejikleri — rodiý we altyn bilen örtülendir. Şaý-sepleriň örtüginde ýokary hilli sirkon we beýleki emeli daşlar ulanylýar.
Hytaýyň «Xuping Jewelry» brendi aksessuarlary halaýanlaryň arasynda hili, elýeterli bahasy, allergiki täsirleriniň ýoklugy hem-de dürli hili görnüşleri bilen meşhurdyr.
«Xuping Jewelry» bižuteriýa dükanynyň ýerleşýän salgysy: Aşgabat ş., Parahat 4 ýaşaýyş toplumy, Ankara köçesi, 57-nji jaý. Alyjylar bu ýerden söwda etmek bilen, ýüzük, braslet, gulakhalka, zynjyr, gülýaka, tumar ýaly sowgatlaryň eýesi bolup bilerler.
Bosgunlaryň ýygyndy topary «Aşgabat 2017» oýunlaryna gatnaşarlar.
Bu barada Türkmen döwlet habarlar agentliginiň habarçysyna Ýapyk binalarda we söweş sungaty boýunça V Aziýa oýunlaryna taýýarlanmagyň Ýerine ýetiriji komitetinde aýdyldy. Aşgabat Aziadasynda bosgunlara wekiliýetiň baştutany, Keniýanyň olimpiýa çempiony Tegla Lurup ýol görkeziji bolar, şeýle hem ol BMG-nyň “Sport we parahatçylyk” taslamasynyň ilçisidir.
Sportuň ylalaşdyryjylyk baýdagynyň astynda Olimpiýa raýdaşlygynyň ruhunda birleşen bosgunlar topary Merkezi Aziýada sportyň köp ugurlary boýunça halkara ýaryşlarynyň taryhynda iri gatnaşyjylar bolan 65 wekiliýetiň biri bolar.
Bosgunlaryň toparyny “Aşgabat 2017-niň” oýunlaryna gatnaşyjylaryň düzümine girizmek baradaky çözgüt olaryň “Rio-2016” Olimpiýa oýunlaryna gatnaşanlaryndan soňra kabul edildi. Ol ýerde adatdan daşary ýagdaýlar sebäpli öz ýurtlaryndan çykyp gaýtmaga mejbir bolan türgenleri ählumumy makullama we goldaw bilen garşyladylar.
BMG-niň bosgunlaryň işi boýunça Agentliginiň bosgunlaryň sport utgaşdyryjysy Klod Marşallyň belleýşi ýaly, Ýapyk binalarda we söweş sungaty boýunça V Aziýa oýunlarynyň Ýerine ýetiriji komiteti şu ýylyň başynda bosgunlar toparynyň “Aşgabat 2017” oýunlaryna gatnaşmaklary baradaky teklip bilen ýüzlendi.
“Bosgunlar hem edil biziň ýaly adamlar. Olar bizden hiç bir babatda tapawutlanmaýarlar hem-de beýleki türgenler bilen deň hatarda bäsleşip bilerler. Bosgunlaryň kynçylyklaryň içinden geçmäge mejbur bolandyklary olaryň ýeke-täk tapawutly tarapydyr” diýip, iş wezipesi bosgunlary sporta taýýarlamakdan ybarat bolan Marşall aýtdy.
Halkara olimpiýa komiteti we BMG-niň bosgunlar baradaky Agentligi soňky 22 ýylyň içinde bosgunlaryň ýerleşýän ýerlerinde sportuň elýeterli bolmagy ugrunda bilelikde iş alyp bardylar. Halkara olimpiýa komiteti şeýle taslamalaryň amala aşyrylmagy üçin maksatlaýyn serişdeleri bölüp berýär.
Bosgunlaryň topary Olimpiýa oýunlarynyň taryhynda ilkinji gezek Rio-de-Žaneýroda bolan Olimpiada gatnaşdylar. Halkara olimpiýa komitetiniň Prezidenti Tomas-Bah bu çözgüdi “taryhy” diýip atlandyrdy.
Dürli ýagdaýlar sebäpli öz Watanlaryndan daş düşen türgenleri Olimpiýa oýunlara çekmek teklibi T.Bah tarapyndan 2015-nji ýylda aýdyldy. Onuň şonda Ýewropa göçüp barýan bosgunlaryň uly toparynyň hor-homsy ýagdaýyna ýüregi gyýylýar. Şondan soňra Halkara olimpiýa komitetiniň agzalary dünýä jemgyýetçiliginiň ünsüni bu meselä çekmek üçin şol “taryhy” çözgüdi kabul edýärler. Olar “Munuň özi bütin dünýäniň bosgunlary üçin ynam duýduryş bolar” diýip beýan etdiler.
Indi bolsa ýer ýüzüniň Aziýa böleginiň iri ýaryşlarynda – “Aşgabat 2017” Oýunlarynda senasy Aziýanyň olimpiýa geňeşiniň senasy bolan bosgunlaryň ýygyndy topary çykyş eder.
Britan muzeýi: Dünýäniň täsin ýadygärlikleri.
Ýer ýüzüniň iň uly taryhy-arheologik muzeýi, Beýik Britaniýanyň iň meşhur ýerleriniň biri hem-de özünde Britan imperiýasynyň kolonial taryhyny şöhlelendirýän Britan muzeýi Luwrdan soňra iň köp gelinýän ikinji täsin muzeý hasap edilýär. Onuň esasyny XVIII asyrda lukman we naturalist Hens Slownuň, döwlet işgäri hem-de Oksford grafy Robert Harliniň, şeýle-de Britan kitaphanasyna başlangyç beren Robert Kottonyň bagyş eden gymmatlyklary düzýär.
Bu ýere syýahata gelen her bir adam üçin uzynlygy 4 kilometre uzaýan 994 sany galereýa garaşýar. Olarda dünýäniň ähli künjeginden, şol sanda Hindistandan, Hytaýdan, Afrikadan, Okeaniýadan, Günorta Amerikadan gaýtalanmajak eserler tanyşdyrylýar.
Dünýädäki iň uly ýadygärlik eserleriniň toplumy bolan bu ýerde faraon Ramzes II-niň heýkeli, Tutmes III-niň granitden ýasalan başy, taňrylaryň heýkelleri we daş sarkofaglary bar. Muzeýde «Merhumlar kitabynyň» sanawlarynyň ýygyndysynyň iň gymmatly nusgalary, şol sanda reňkli suratlar bilen bezelen «Aniniň papirusy» we 37 metrlik «Grinfild papirusy» ýaly iň meşhur nusgalar saklanýar. 3-4 müň ýyllyk taryhy bolan gymmatbahaly papirus listleri halk köpçüligine örän seýrek görkezilýär.
Bu bölüm Britan muzeýiniň 12 sany zalyny eýeleýär. Bu ýerde likiýa heýkellerini, Efesdäki meşhur Diana ybadathanasynyň galyndylaryny, Rim imperatorlarynyň döwürlerinden galan gymmatbaha zatlary, Lord Eljin tarapyndan Gresiýadan getirilen «Elgin Marbles» we beýleki gymmatlyklary görmek bolýar.
Bu ýerde U.Gamiltonyň hem-de Ç.Tawnliniň silindr neşir nusgalary, R.Kerr Porteriň we K.J.Riçanyň pars we mesopotamiýa ýadygärlikleriniň ýygyndysy hem-de Assiriýanyň gadymy paýtagty Niniýewiýa degişli eserler we Ortaýer deňziniň gündogar bölegine beýleki gymmatlyklar görkezilýär.
Gadymy Gresiýa we Rime degişli bölüm gadymy heýkeller toplumy, Egeýidanyň bürünç asyryndan galan predmetleri, Gadymy Parfenonyň frontondan bolan onlarça plitalary we şekilleri hem-de Pompeýiň, şeýle-de Gerkulanumyň rim sungatyna degişli meşhur eserleri bilen tapawutlanýar.
Bu ýerde Uzak Gündogaryň, Günorta we Günorta-Gündogar Aziýanyň heýkeltaraşlyk, keramika, grawýura we nakgaşlyk eserleri tanyşdyrylýar. Şeýle-de Gündogar bölüminde hindi taryhy barada beýan edýän Buddanyň bürünç heýkeli, Gadymy Hytaýyň däp-dessur gymmatlyklary, b.e.öňki ikinji müňýyllyga degişli bolan ieroglif ýazgylary we Gadymy Gündogary açyp görkezýän gymmatly eserler bar.
Görkezilen bölümlerden başga-da, Britan muzeýi teňňeleriň we medallaryň, etnogarfiýanyň, şeýle-de özünde Mikelanjelo, Rubens, Wan Gog we beýleki meşhur nakgaşlaryň eserlerini jemleýän bölüm giň meşhurlyga eýedir.
Britan muzeýiniň işgärler düzümi diňe bir adamlardan bolman, eýsem.
Muzeýde. Her ýekşenbe günleri bu ýere «Britan muzeýiniň ýaş dostlary» atly klubuň agzalary üçin tölegsiz gyzyklanma syýahatlary geçirilýär.
Bütin gijesi bilen muzeýde bolmak adaty ýagdaý.4 gezek çagalar üçin haýsy hem bolsa bir bölüme gijeki syýahatçylygy guraýar. Mysal üçin, bu syýahat takmynan «Ýapon gijesi» ýa-da «Müsür gijesi» ýaly atlandyrylyp, onuň dowamynda çagalar bilimi kämilleşdiriji oýunlary oýnaýarlar we degişli mowzukda gyzykly rowaýatlary diňleýärler.
Bu gyşda nädip ýylanmaly: gyzgyn çaýyň taýýarlanyşynyň 7 usuly dogrusynda.
Hawa, gyş dünýämize doly gadam basdy we onuň gelmegi bilen sowuk günler hem geldi. Gyş möwsüminde üşemezlik üçin dürli sitruslardan we ýakymly ysly ösümliklerden taýýarlanylýan, şol sanda özüňize ýakymly bolan çaýymyzy mümkin boldugyça ýygy-ýygydan içmäge synanyşyň. Şeýle içgiler sizi diňe bir gyşyň sowugyndan goraman, eýsem sowuklamany ýeňmäge, rahat dynç almaga we tutuş maşgalanyň bir saçagyň başyna üýşmegine ýardam eder. Gyş möwsüminde çaý taýýarlamak üçin dürli reseptleri siziň dykgatyňyza ýetirýäris.
Imbir bedenden zyýanly maddalary aýyrýan, metabolizmi çaltlaşdyrýan we gany ýitirýän witaminleriň hakyky ammarydyr. Bu önüm limon bilen bilelikde ARVI, ýiti dem alyş ýokançlyklary, dümew we beýleki sowuklamalar üçin oňyn täsirli bolan halk lukmançylyk serişdesidir.
Hünärmenleriň alma bilen dalçynyň şeýle ýakymly we güýçlendiriji utgaşyklygyny kimiň döredendigi belli däl, ýöne bu çaý taýýarlanylyşy köp ýyllar bäri wajyplygyny ýitirmän gelýär. Alma bilen dalçyna gök çaý ýapraklaryny goşup, 30 minutlap hoşboý ys bilen doldurmaly. Termosly gezelenç etmek üçin ýakymly we göwnejaý içgi alyp, sowukdan-da lezzet alyp bilersiňiz.
Malina C witamine baý miwedir, oňa ary balyny goşmak bilen ondan öndürilen içgi sowuklama üçin ajaýyp antipiretiki serişde bolup hyzmat eder. Şeýle içgini taýýarlamak üçin çaý ýapraklaryny we malinany suwa atyň, otda 5 minut gaýnadyň, soňra az salymdan sowadyp, onuň üstüne bal goşuň.
Oblepiha çişleri ýok etmäge ýardam edýär, imbir bolsa umumy saglygy gowulandyrýar we keýpiňizi ýokarlandyrýar. Aslynda, çaýy frenç-presse demlemek ýerliklidir. Imbiri, oblepihany, miwe sirobyny, baly we narpyzy frenç-presse goýup, üstüne gaýnag suw guýuň we birnäçe minutlap goýuň. Netijede, örän tagamly içgi taýýar bolar.
Ruhuňyzy göterip, stresden dyndyrjak sitrus ysyndan gowy näme bolup biler? Şeýle jadyly içgini taýýarlamak üçin güýçli gara çaý demlemeli, soňra apelsiniň gabygyny artman kesmeli, ony jama salyp, üstüne şiräni, jemi hem-de dalçyn taýajygyny goşmaly. Pes derejedäki otda goýup, 15 minut bişirmeli. Soňra apelsin garyndysyny üwemek üçin ony blenderden geçirmeli. Çaýy alan garyndyňyz bilen goşup, hoşboý ysly içginiň lezzetini alyň.
Gyş agşamlaryna şipownik demlenip içmek immunitet ulgamyny güýçlendirmekde iň oňat usuldyr. Ony taýýarlamak üçin diňe şipownigi böleklere bölüp, 10 minut ýaly goýmaly, süzeniňizden soň bolsa limon suwy we bal goşmaly.
Ahyrky reseptleriň biri hökmünde armyt çaýyny bellemek gerek. Bu içginiň bir käsesi islendik agşama ýagtylyk nuruny berer. Ilki bilen, ýasmin çaýyny taýýarlamaly, ondan soň armydy, laým şiresini we dalçyny goşuň. Içgini 15 minutdan guýup bilersiňiz.
“Turkmenportal” informasion saýtynyň redaksiýasy maşgalaňyz bilen hemişe mylaýym gurşawda bolmagyňyzy we tagamly çaýlardan lezzet almagyňyzy isleýär. Hemişelik sagdyn boluň!
Bulut maglumat saklawhanalary näme we olar nähili işleýär.
Bulut saklawhanalary, internet ulanyjylary üçin hususy maglumatlaryny esasy maglumat göterijiler bolan  kompýuterlerden ýa-da smartfonlardan uzakda saklamak üçin döredilen onlaýn serwerlerdir.
Bulut saklawhanalaryna çäklendirilmedik mukdarda, hatda iň uly göwrümli gaty disklere ýerleşdirip boljak mukdardan hem köp maglumat ýükläp bolýar. Fiziki maglumat göteriji serişdeleri döwülmäge ýa-da ýitmäge, şeýle-de könelmäge ukyplydyrlar. Emma bu aýdylanlaryň hemmesi wirtual bulut maglumat saklawhanalaryna degişli bolmaýar.
Bu saklawhanalar, gözegçilik kameralarynyň ýazgylary, telewizion we radio gepleşikleriň arhiwleri we şuňa meňzeş  maglumat göterijide köp ýer tutýan, geljekde gerek bolup biljek maglumatlary saklamak üçin iň amatly ýerlerdir.
Eýsem, bulut saklawhanalaryny nädip ulanmaly? Munuň üçin kompýutere ýa-da smartfona maglumatlary bulut saklawhanlaryna geçirjek ýörite programma ýüklenilýär. Soňra saklawhanada hasaba durmak gerek bolýar. Enjamyň saklawhana bilen sinhronlaşmagyndan soň,  bulutdaky maglumatlar onlaýn enjamlaryň hemmesinden size elýeterli bolar.
Bulut saklawhanasyny ulanmak üçin bökdençsiz işleýän internediň bolmagy zerurdyr, mundan başgada göwrümi uly bolan gaty agyr faýllar  onuň işini haýýalladyp bilýär. Bulut saklawhanalaryň esasy kemçilikleriniň biride, haker hüjümlerine garşy goragynyň gowşak bolmagydyr.
Bulut maglumat saklawhanalaryň birnäçe görnüşleri bolýar.
Faýl saklawhanalary. Saklawhanalaryň bu görnüşi ulanyjylaryň içinde meşhurlyga eýedir. Bu ýerde maglumatlar iýerarhik görnüşde ýerleşýärler, ýagny olar bukjalara, kataloglara, podkataloglara  birikýärler.
Olar ulanmak üçin ýönekeý hem rahat, emma şol bir wagtyň özünde-de maglumat göwrüminiň ulalmagy olaryň işini haýalladyp bilýär. Faýl saklawhanalary, adatça 10 GB çenli maglumatlary saklamak üçin niýetlenilendirler. Iň meşhur faýl saklawhanalary hökmünde «Yandex Disk», «Google Disk», «Dropbox», «Cloud Mail.ru» saklawhanalaryny görkezmek bolar.
Blok saklawhanalary. Bu ýerde saklanylýan maglumatlar her birine kesgitleýji degişli edilýän aýry-aýry deňölçegli massiwler bolan - bloklara bölünýärler. Zerur bolan ýagdaýynda ulgam faýllary bir ýere ýygnap bilýär. Edil faýl saklawhanalarynda bolşy ýaly bularyň hem ýat göwrümi çäkli bolýar. Saklawhanalaryň bu görnüşi esasan hem edaralaryň maglumat bazalaryny saklamak üçin amatlydyr.  Blok saklawhanalaryna mysal hökmünde Amazon Elastic Block Storage saklawhanasyny görkezmek bolar.
Obýekt saklawhanalary. Bular hem faýl saklawhanalary ýaly ulanyjylaryň arasynda uly meşhurlyga eýedirler. Obýekt saklawhanalary - 128 bitli san görnüşindäki kesgitleýjelere eýe köpsanly obýektler bilen doldurylan giňişlik bolup durýarlar. Bu kesgitleýjini bilip, şeýle saklawhanadaky zerur bolan faýly tapyp bolýar. Faýlyň metamaglumatlary - oňa degişli bütin maglumaty, ýagny onuň adyny, ölçegini, koordinatlaryny we ş.m. saklaýarlar. Obýekt saklawhanalary media faýllar, arhiwler, statistika we hasabat faýllary, programmalar, ulgamy dikeltmek üçin faýllar  ýaly ýeterilik derejede uly göwrümli maglumatlary saklamaga mümkinçilik berýär.  Şunuň ýaly saklawhanalary ulanmak üçin ýörite programma interfeýsini –API ulanmak zerur bolýar. Amazon Simple Storage Service saklawhanasy şunuň ýaly saklawhanalara aýdyň mysal bolup biler.
Häzirki wagtda adam durmuşynyň ähli ugurlarynyň kompýuterleşdirilmegi, köp mukdarda maglumatlary saklamagyň has kämil we ygtybarly usullaryny gözlemäge mejbur edýär. Fleş ýatlary hem-de gaty diskler, esasanam hem köp mukdarda maglumatlary saklamak üçin çäkli mümkinçiliklere eýedirler, bulut saklawhanalarynyň bolsa bu nukdaýnazardan mümkinçilikleri çäksiz bolýar.
Buýanly çörek – saglygyň girewi.
Häzirki wagtda azyk önümçiligi tehnologiýalaryny ösdürmegiň ileri tutulýan ugurlaryndan biri tehnologiýalary ösdürmek hem-de bejeriş-öňüni alyş täsiri bar bolan biologik gymmaty ýokarlandyrylan azyk önümlerini döretmek we olaryň tehnologiýalaryny işläp taýýarlamak bolup durýar. Diňe azyk önümleriniň howpsuzlygyna we zyýansyzlygyna däl, eýsem olaryň profilaktiki ýa-da bejeriş aýratynlyklaryna hem aýratyn üns berilýär. Bu ýagdaý, ilkinji nobatda, daşky gurşawa ýaramaz täsiriň ýokarlanmagy we adam bedenindäki metabolizmi bozýan, saglygy gowşadýan dürli keselleriň ýaýramagy bilen düşündirilýär. Adamzadyň soňky ýyllarda ýüzbe-ýüz bolan koronawirus pandemiýasy tebigy goşundylary ulanmak esasynda täze iýmit tehnologiýalarynyň ösmegine itergi berdi. Türkmenistanyň Milli Geňeşiniň Halk Maslahatynyň Başlygy Gurbanguly Berdimuhamedow koronawirus pandemiýasyna garşy göreşe we bu howply kesele garşy göreşmek üçin täsirli serişdeleri tapmagyň zerurlygyna aýratyn üns berýär. Bu ugurdaky aýratyn tabşyryklaryň biri-de buýan köküniň wirusa garşy häsiýetlerini öwrenmek bolup durýar.
Dünýä alymlary tarapyndan geçirilen soňky gözlegler bu ösümligiň işjeň maddasy bolan glisirrizin turşusynyň täze koronawirusyň ösmeginiň öňüni alýandygyny görkezdi. Şol bir wagtda, buýan köküniň pes derejeli suwly ekstrakty hem netijeli bolup bilýär. Halk Maslahatynyň Başlygynyň belleýşi ýaly, Bütindünýä Saglygy Goraýyş Guramasynyň derman serişdeleriniň ýygyndysyndaky sanawda bu ösümlige 1-nji bäşlikden orun berilýär. Süýji buýanyň düzüminde ep-esli glisirrizin turşusy bolup, bu turşynyň esasynda allergiýany, sowuklamany, bronh demgysmasyny, süýjüli başy (ekzemany) bejermekde we wiruslara garşy ulanylýan 350 sany dermanlar taýýarlanýar. Hünärmenleriň maglumatlaryna görä, çöl howasy we ýerli topragyň häsiýetleri sebäpli, köp peýdaly maddalary konsentrirlenen görnüşde bolany üçin, türkmen buýany iň peýdaly buýan hasaplanýar.
Umuman alanyňda, buýan 5 müň ýyldan gowrak wagtdan bäri derman serişdesi hökmünde ulanylýar. Geçen asyryň 70-nji ýyllarynyň ahyrynda ilkinji gezek buýan kökünden alnan maddanyň wiruslaryň işjeňligini peseldýändigi anyklandy. Buýan köki we onuň ekstrakty medisina pudagynda giňden ulanylýar, şonuň üçin geljekde derman önümçiliginde ulanylyşynyň yzygiderli ösmegine garaşylýar. Şol bir wagtyň özünde, beýleki pudaklarda hem ulanylýar: azyk senagatynda tebigy tagam beriji we ösümlik goşundysy, şeýle hem kosmetika pudagynda bejeriş täsiri bolan kosmetologik serişdeleriň öndürilmeginde ulanylýar. Häzirki wagtda Demirgazyk Amerikada we Ýewropada hem buýan kökünden giňden peýdalanylýar.
Şu işde, keselleriň öňüni alyş maksatly dürli görnüşli çörek we çörek-bulka önümlerini taýýarlamak üçin buýan köküniň ekstraktyny ulanmak mümkinçiliklerine seredilýär. Çörek we çörek-bulka önümleri iň köp sarp edilýän iýmit önümleriniň hataryna girýär we adam ömri üçin zerur bolan ähli maddalary öz içine alýar. Çörek we çörek-bulka önümleriniň arzan we kaloriýalydygyny göz öňünde tutup, olaryň sarp edilişi yzygiderli artýar, bu bolsa önümçiligiň göwrüminiň degişli derejede ýokarlanmagyna getirýär. Şonuň üçin ilaty ýeterlik derejede we mukdarda ýokary hilli iýmit bilen üpjün etmek möhümdir. Bu maksatlara ýetmek üçin buýan köküniň ekstraktyny goşmak esasynda çörek we çörek-bulka önümlerini öndürmek tehnologiýasyny işläp taýýarlamak teklip edildi.
Türkmenistanda ilkinji gezek buýan köküniň ekstraktynyň goşulmagynyň ygtybarly möçberini kesgitlemek bilen çörek we çörek-bulka önümleriniň toplumlaýyn barlaghana gözlegleri geçirildi we çörek we çörek-bulka önümlerini taýýarlamak üçin ylmy taýdan esaslandyrylan reseptler düzüldi. Bu reseptler köpçülikleýin önümçilik üçin Türkmenistanyň Oba hojalyk we daşky gurşawy goramak ministrliginiň Çörek önümleriniň «Bereketli» söwda merkezine teklip edildi.
Häzirki wagtda adaty möçberiň näçeräk bolmalydygy boýunça anyk maglumatlar ýok. Şeýle-de bolsa, Bütindünýä Saglygy Goraýyş Guramasy (BSGG) we Azyk önümleri boýunça Ýewropanyň ylmy komiteti (SCF) glisirrizini günde 100 mg-dan köp ulanmazlygy maslahat berýärler. Hünärmenler köp mukdardaky glisirriziniň zyýanly täsirleri döredip biljekdigini we käbir keselleri bar bolan adamlaryň munuň öňüni almalydygyny bellediler.
Şunuň bilen baglylykda, bu işde, gözlegleriň netijelerine esaslanyp, ulanylýan 100 gram un üçin 0,2 mg mukdardaky glisirrizin maslahat berilýär.
Lukmançylyk ylymlarynyň doktory, professor Gurbanguly Berdimuhamedowyň «Türkmenistanyň dermanlyk ösümlikleri» kitabynda gadymyýetden bäri köpleriň ünsüni özüne çekip gelýän täsin dermanlyk ösümligi bolan buýany ulanyp çörek, bulka, süýji-köke önümlerini öndürmegi maksat edinip, Çörek önümleriniň «Bereketli» söwda merkezi Türkmenistanyň Ylymlar akademiýasynyň Tehnologiýalar merkezine buýan köküniň ekstraktynyň önümçilikde ulanyp boljak ygtybarly kadasyny anyklap bermeklerini haýyş edip ýüz tutdy.
Tehnologiýalar merkezi 2021-nji ýylyň mart aýynda gutarnykly Netijenama berdi. Soňra Türkmenistanyň Saglygy goraýyş we derman senagaty ministrligi bilen degişli resminamalary ylalaşyp, iýmit merkezinde bellenen tertipde Döwlet hasaba alyş geçirilip, sertifikat alyndy.
Häzirki wagtda ýokary hilli bugdaý unundan öndürilýän 0.4 kg agramly, biriniň bahasy 1 manat 50 teňňe bolan Buýanly çöregi Aşgabat şäheriniň dükanlarynda, şol sanda Çörek önümleriniň «Bereketli» söwda merkezinde we onuň düzümindäki Bitarap Türkmenistan şaýolunyň 134-nji jaýynda ýerleşýän Çörek dükanynda, Garaşsyzlyk şaýolunyň 59/1 jaýynda ýerleşýän «Degirmen» söwda merkezinde we Ata Türk köçesiniň 93/1 jaýynda ýerleşýän «Tagamly» dükanynda ilata elýeter bahadan satylýar.
Buýan köküniň ekstrakty bilen Türkmenistanyň Saglygy goraýyş we derman senagaty ministrliginiň «Türkmendermansenagat» birleşiginiň S.A.Nyýazow adyndaky «Buýan» Oba senagat toplumy üpjün edýär.
COVID-19-yň soňky hasaba alnan «Omikron» ştammy hakynda hakykatlar we toslamalar.
Geçen ýylyň noýabr aýynda dünýäde «Omikron» diýlip atlandyrylýan koronawirusyň täze görnüşi hasaba alyndy. Häzirki wagta çenli lukmanlaryň we alymlaryň korowirusyň bu görnüşi hakyndaky bilimleri ep-esli artdy, we şol bir wagtyň özünde-de «Omikron» dogrusynda dürli görnüşli maglumatlar häli-şindi çykmagyny dowam edýär. Şeýle-de bolsa, wirusyň bu görnüşi hakyndaky maglumatlaryň az bolmagy dürli görnüşli töwekgelçiliklere getirip biljek köp sanly çaklamalary we toslamalary döredýär.
Bütindünýä saglygy goraýyş guramasy soňky wagtlarda Ýewropada ýüze çykýan koronowirus bilen keselleme hadysalarynyň köpelmeginiň «Omikronyň» çalt ýaýramagy bilen baglanyşyklydygyny habar berdi. 2021-nji ýylyň sentýabr aýynda dünýä boýunça hepdede COVID-19 bilen keselleýänleriň sany bir milliona golaý bolsa, eýýäm noýabr aýynda bu görkeziji ýedi milliondan gowrak adama ýetdi.
BMG-nyň resmi web saýty, Bütindünýä saglygy goraýyş guramasynyň epidemiologlarynyň we wirusologlarynyň pikirine salgylanyp, «Omikronyň» "howpsuzdygy" we pandemiýanyň soňlanyp barýandygy hakyndaky käbir toslamalaryň üstünde içgin durup geçmekligi hödürleýär.
Toslama: «Omikron» ştammy - keseliň diňe ýeňil görnüşini döredýär.
Hakykat: «Omikronyň» howpy hakykatdanda «Delta» garanyňda biraz pesräkdir, emma ony  COVID-19 wirusynyň ýeňil görnüşi hasaplamaly däldir.
«Omikron» keseliniň täsiriniň hakyky netijeleri entek ýeterlik derejede öwrenilenok.
Toslama: “Omikron” keseliň geçişiniň agyr bolmazlygy sebäpli, hassahanalara düşýänleriň sany hem az bolar, şeýle-de saglygy goraýyş ulgamynyň işine gaty bir agram düşmez.
Hakykat: «Omikron» häzirki wagtda hem saglygy goraýyş ulgamlary üçin uly töwekgelçilik döredýär.
«Omikron» ştammy «Delta» garanyňda has ýokuşagandyr, şonuň üçin onuň ýaýrama mümkinçiligi hem ýokarydyr. «Omikron» keseliniň geçişi ýeňil bolsada, onuň bilen keselleýänleriň sanynyň köp bolmagy, göniden-göni hassahanalara düşýänleriň sanynyň artmagyna şeýle-de saglyk ulgamynyň işiniň agyrlaşmagyna getirer.
Toslama: Sanjymlar, şol sanda güýçlendiriji dozalar, “Omikrona” garşy netije bermeýär.
Hakykat: Geçirilen barlaglaryň netijeleri boýunça sanjymyň “Omikrona” garşy gowy goragy üpjün edýändigi ýüze çykaryldy.
Lukmanlar «Omikron» sebäpli ölüm sanynyň pes bolmagyny, COVID-19 sanjymynyň azyndan bir dozasyny alanlaryň sanynyň köplügi bilen baglanyşdyrýarlar. Sanjym kesele garşy immunitetiň döremegine sebäp bolýar, ol diňe bir koronawirusyň bar bolan görnüşlerinden şol sanda “Omikrondan” goraman, eýsem mutasiýa sebäpli geljekde döräp biljek kesellerden hem goragy üpjün edýär.
Wagtyň geçmegi bilen esasy sanjymyň täsiriniň gowşamagy sebäpli sanjymy güýçlendiriji (goşmaça) dozalaryň alynmagy, keseliň ýokuşmagynyň ýa-da «Omikronyň» agyr geçmeginiň öňüni alýar.
Toslama: “Omikrony” sanjym almadyklar hem ýeňil geçirýärler.
Hakykat: Sanjym almadyklar sanjym alanlara garanyňda “Omikron” keseliniň has agyr täsirlerine sezewar bolýarlar.
Alymlar her niçigem bolsa adam pidalaryna getirip biljek täze ştamyň mekirligine kembaha garamagy maslahat bermeýärler. «Omikron» eýýäm, hassahana düşýänleriň sanynyň ep-esli artmagyna getirdi, bularyň aglaba bölegi sanjym almadyklardyr.
Toslama: «Omikron» adaty sowuklama keselidir.
Hakykat: «Omikron» adaty sowuklamadan has howpludyr.
«Omikron» bilen keselhana düşýänleriň sany adaty sowuklama garanyňda has ýokarydyr, şeýle-de keseliň ýüze çykarýan agyr gaýra üzülmeleri sebäpli ölüm hadysalary hem bolýandyr.
Bu keselden gutulanlaryň geljekde “uzaga çekýän kowid” diýilýän keseliň alamatlaryndan ejir çekmekleri ähtimaldyr.
Toslama: Öň koronawirus bilen kesellänler, indiki dörejek täze görnüşlere garşy tebigy immunitete eýe bolýarlar.
Hakykat: «Omikron» koronawirus ştammlarynyň islendigi bilen keselläp gutulan adamlara ýokup bilýär.
Öň koronawirus bilen keselläp gutulan bolsaňyz hem, oňa garşy sanjymy ýa-da gaýtadan güýçlendiriji sanjymy almak zerurdyr. Sanjym gaýtadan kesellemek howpyndan, keseliň agyr ýagdaýda geçmeginden we  wirusyň göterijisi bolmakdan goramaga, şeýle-de “uzaga çekýän kowid” diýilýän keseliň ösmeginiň öňüni almaga ukyplydyr.
Toslama: Agyz-burun örtükleri «Omikronyň» ýokuşmagyndan goramaýar.
Hakykat: Örtükler, beýleki öňüni alyş çäreler bilen birlikde, koronawirusyň bar bolan ştammlary bilen keselleme howpundan goranmaga we ýokuşma ähtimallygyny ep-esli azaltmaga mümkinçilik berýär.
Agyz-burun örtüklerini geýmek, zyýansyzlandyryş serişdelerini ulanmak, howpsuz aradaşlygy saklamak we köp adamly dar ýerlerden gaça durmak ýaly öňüni alyş çäreleriň toplumy COVID-19-yň islendik görnüşi bilen keselleme howpyny ep-esli azaltýar.
Toslama: «Omikron» ştamynyň COVID-19-yň beýleki görnüşlerinden gowşak bolmagy pandemiýanyň soňunyň alamaty bolup durýar.
Hakykat: «Omikron» ştamynyň ýüze çykmagy bilen pandemiýanyň kem-kemden gowşaýandygyny görkezýän subutnamalaryň sany gaty az. «Omikron» keseliniň ýeňilräk ýagdaýda geçýänligine garamazdan, dünýä boýunça bu kesel bilen hassahanalara düşýänleriň sany ep-esli artdy. Şonuň üçin häzirki wagtda bu keseliň täsiriniň kem-kemden gowşaýandygy hakynda aýdyp bolmaýar.
«Omikron» baradaky toslamalary ýaýratmakda hiç-hili barlaglar bilen tassyklanmadyk galp maglumatlary we myş-myşlary döredijileriň orny ulydyr. Şonuň üçin dürli görnüşli toslamalara we çaklamalara üns bermän, lukmanlar tarapyndan berilýän, subutnamalara esaslanýan maglumatlara ünsi jemlemek möhümdir.
Dag tebigatynyň gözelliklerini synlasyňyz gelýärmi?
Arassa dag howasy we ajaýyp dag tebigaty her bir adamyň saglygyny berkitmäge şeýle-de gözýetiminiň giňemegine uly goşant goşýar. Şeýle ajaýyplyklary synlamak  üçin gözel ýerleriň biri hem Köpetdagy etekläp oturan “Türkmenbaşynyň asma ýoludyr”.
Asma ýoly 2006-njy ýylda “Buig Batiman Internasional” fransuz kompaniýasy tarapyndan gurulyp ulanylmaga berildi. Asma ýolunyň umumy meýdany 2000 inedördül metr bolup, bu ýere gelýänlere ýörite restoran, kafe we dükanlar  hyzmat edýär.
Asma ulgamynda  jemi 17 sany  kejebe bolup, 14 kejebe müşderilere hyzmat etmek üçin, 3 sany kejebe bolsa ýörite myhmanlar üçin niýetlenendir. Müşderilere hyzmat edýän 1 kejebäniň ýük göterijilik ukyby 640 kg deň bolup, ol  8 adam üçin  niýetlendir.
Asma ulgamynyň geçirijilik ukyplylygy sagatda 320 adam bolup, ulgamyň uly tizligi 6 metr sekunda, pes tizligi bolsa 2,0 metr sekunda ýetýär. Bu ýerde oturdylan enjamlar Fransiýanyň “POMA” kompaniýasynyň önümi bolup, häzirki zaman we ýokary tehnologiýaly desgalaryň hataryna girýär.
Bu ýere gelýän adamlar ýylyň islendik paslynda tebigatyň gözelliklerini synlamaga mümkinçilik gazanýarlar. Mysal üçin, ýaz we tomus paslynda, dürli ýabany haýwanlary şeýle-de birnäçe dermanlyk ösümliklerini synlap bilerler.
Gyş paslynda bolsa Köpetdaga ýagan ak gary synlap, gözel görnüşleri ýadygärlik surata düşürip bilersiňiz!
DALAŞGÄRE HAT.
«Salam, dalaşgär dostum!
Ine-de seniň üçin has möhüm döwür başlady. Ýokary okuw mekdepleriň haýsy-da bolsa birine resminamalaryňy tabşyryp, indem gijäňi gündiz edip synaglara taýynlanýansyň. Ýoldaşyň, ýassygyň kitapdyr. Giriş synaglaryna bütin ýylyň dowamynda-da taýynlanansyň welin, häzirki okaýşyň öňküleriň dagy çeni-çaky däldir. Özüňem synaglary alada edýänsiň. Düşünýän. Giriş synagyna taýýarlanýarkam, men hem edil seňki ýaly haldadym. Ýöne artykmaç aladanyň juda bir peýdaly zat däldigine talyp bolanmydan soňra düşündim. Özüň pikir edip gör, ynha giriş synagyna taýynlanyp otyrsyň. Sagyň-soluň giden kitap bolup ýatyr. Seniň baş maksadyň kitaplardan maglumat almak ýaly welin, beýniň bir künjeginde synaglar sebäpli döreýän alada hem bar. Şeýlelikde, sende pikir bulaşyklygy döreýär. Pikirleriň bulaşmagy bolsa maglumatlary kabul edip bilijilik derejäňi azaldýar. Gepiň gysgasy, saňa bu haty ýazmakdan maksadym – “Synag aladasy” ýa-da “Synag gaýgysy” diýlip atlandyrylýan ahwallary ýeňmek babatynda käbir tekliplerdir maslahatlar bilen ýüzlenmek isleýärin. Bu maslahatlaryň saňa talyp bolaňdan soň hem peýdasynyň degjekdigine ynanýaryn.
Diýmek, maňa üns ber. Hem-ä maslahat alarsyň hem-de birazajyk beýniňe dynç berersiň. Eger sen taýýar bolsaň başlabereli.
Ilki bilen, saňa Genri Forduň “Bir işi başaryp biljegiňize-de, bilmejegiňize-de ynansaňyz, siz mamlasyňyz” diýe sözüni ýatlatmak isleýärin. Munuň özüne ýetik sebäbi bar. Çünki synaglar ýakynlaşdygyça her bir dalaşgäriň beýnisinde asla ýerliksiz bir sorag döreýär: «Eger synagdan geçip bilmesem näme bolarka?» Çarles F. Kettering: «Eger her gezek gaý turanda ýolagçylar gämini terk eden bolsalardy, onda häzirki wagta çenli hiç kimem okeanyň aňry çetinde näme bardygyny bilmezdi» diýýär. Diýmek, synaglarda üstünlik gazanmak üçin synag aladasyny ýeňip geçmek zerur şertleriň biri bolup durýar. Synag aladalarynyň nähili döreýşi, onuň alamatlary barada saňa düşündirip oturmagyň hajaty hem ýok. Synag aladasynyň artmagy bilen özüňi erbet duýýandygyňy, ynamyň azalýandygyny özüň hem bilýänsiň. Aslynda şeýle ýagdaý talyplaryň hem käbirine mahsus. Muny bir söz bilen “gaýgyçyllyk” diýip atlandyryp bileris. Gaýgyçyl dalaşgär (ýa-da talyp) okamagy juda söýýändir, ýöne duýgularyna-da erk edip bilýän däldir. Gaýgyçyllar diňe synaglary däl, durmuşda her bir ýagdaýy alada edýärler. Olar maşgalalary ýa ýakyn dostlary üçin hem her pursatda endişelenmäge häzirdirler. Hut şu gylyklary üçin olaryň abraýy hem uludyr. Gaýgyçyl ýa-da aladaçyl adamlar ähli işi düzgüne laýyk berjaý etmäge çalyşýar. Şol bir wagtyň özünde olar tankyda taýýarlyksyzdyr, hemişe gowy adam hökmünde tanalmak islegleri güýçlüdir. Hatda alada edýän zatlary olara düýşünde-de ynjalyk bermez. Tä başyndaky alada aýrylýança, bir ýerde durup karary ýokdur. Gepiň gysgasy gaýgyçyllyk biziň hemişe duýgularyň yzyna düşmegimizi ýola goýýar. Käte bolsa aşa aladaçyllygymyz sebäpli sebäbini bilmeýän gorkularymyz hem ýüregimizden ýer alyp bilýär. Hut şonuň üçin hem aladaçyl adamlar maşgalasyna baglydyr. Ýakynlarynyň mydama ýanynda bolmagyny we her pursatda kömek goluny uzatmaga taýýar bolmagyny isleýärler. Şol zerarly hem rahat uky babatynda-da kösençlik çekýärler. Şeýle häsiýetli adamlara synag aladasy has-da jebis ýapyşýar.
Garaz, şular we şulara meňzeş soraglar aladaçyl dalaşgäriň beýnisini gurt kimin iýýär. Ýöne şeýle mazmunly soraglaryň berjek netijesini aklyňa getirip gördüňmi? Gel, onda şol netijäni bile kesgitlemäge çalşaly. Ilkinji nobatda şeýle soraglaryň biziň okaýşymyza ýaramaz täsir edip biljekdigini unutma:ly. Soraglarymyyzň sany köpeldigiçe özümize bolan ynamsyzlygymyz artar. Okan zatlarymyzdan netije alyp bilmeris. Iň soňunda-da garaşýan howpumyz – synagdan geçip bilmezlik bilen garşylaşyp bileris. Ýerliksiz soraglaryň sanyny köpeltmek hem, azaltmak hem özüňe bagly. Käbir zadyň azalany haýrynadyr.
Indiki basgançak – synag aladasynyň alamatlary. Synag aladasynyň ýürek urşunyň ýygylaşmasy, ýüzüň gyzarmagy, aýalaryň derlemegi, kellagyry, baş aýlanma, ynamsyzlyk zerarly elleriň titremegi ýaly alamatlary bolup, sen bulardan iň gysga wagtyň içinde halas bolmaga çalyşmalysyň. Bu alamatlaryň ählisiniň ýekeje dermany bar. O-da synag gaýgysyndan halas bolup bilmek.
Eýsem, synag aladasy sebäpli içki dünýämizde döreýän gopgunlylyk bize ne derejede täsir edýärkä. Aslynda bir zady alada etmek şol zatdan gowy netije almagyň çeşmesi. Eger siz synaglary asla alada etmän, olara taýýarlanmaýan bolsaňyz, synagda berlen soraglary nähili jogaplajak?! Ýöne aşa aladalanma hem peýdaly däldir. Aşa alada biziň öwrenmegimizi kynlaşdyrýar. Şonuň üçin hem aşa aladaçyllaryň synagdan geçip bilmek ähtimallygy pesdir. Çünki artykmaç aladanyň beýnä ýetirýän täsiri öwrenmek üçin gerek bolan protoin sinteziniň öňüni bökdeýändigini lumanlar bireýýäm mälim etdiler. Bularyň üstesine-de geçirilen barlaglaryň netijesinde synag aladasynyň operasiýa girmeli hassanyň edýän gaýgysyndan has ýokardadygy kesgitlenildi. Germaniýanyň Erlangan uniweristetiniň lukmançylyk psihologiýasy bölüminiň hünärmeni Siegfried Lehr geçiren barlaglaryna daýanyp, aşa aladaçyl adamlaryň beýnisinde 40 ýaşdan soň yza gaýdyşyň ýüze çykyp başlaýandygyny ýazýar. Diýmek, synag aladasyndan, hökmany suratda, halas bolmak gerek.
Gel, synag aladasyndan halas bolmagyň ýollaryna geçmezden öňürti, onuň sebäplerini anyklamaga çalşaly. Bu sebäpleri bilelikde sanap hem bileris. Başlaly: Özüňe ynamsyzlyk, belli bir karara gelip bilmezlik, maşgala agzalarynyň islemeýän ugruňyzy maslahat bermegi, öň başdan geçiren şowsuzlyklaryňyzyň gaýtalanmak howpundan endişelenmegiňiz, garaşýan netijäňiz, mümkin däl hasap edýän ýagdaýlaryňyz, saýlan ugruňyz boýunça maglumatlaryňyzyň ýetik bolmazlygy (az okamak) we ş.m. Synag aladasynyň sebäbi bolup biljek ýagdaýlaryň sanawyny näçe uzaltsaň, uzaldyp oturybermeli. Ýokarky aýdylanlara maksadyň nätakyklygyny, meýilnamasyzlygy, okamak düzügünleriniň bilinmezligini, maslahatçy adamlaryň bolmazlygyny, töweregiňizdäkileriň terslin täsirini we beýleki sebäpleri goşup bolar. Esasy zat özüňde dörän aladanyň baş sebäbini anyklamagy başarmaly. Ondan soňky basgançak bolsa, bu päsgelçiligi ýeňip bilmekdir.
Gürrüňimiziň esasy ýerine geldik. Eýsem, artykmaç synag aladasyndan, şol alada sebäpli döreýän gaýgydan nähili halas bolmaly? Ilki bilen synaglara taýýarlanmagyň meýilnamasyny düzüň. Okap başlamazdan öňürti synag tabşymak isleýän ugruňyzdan hünärmenler bilen maslahatlaşmagyň peýdasy uludyr. Bu babatda Emerson: «Gorkynyň çeşmesi sowatsyzlykdyr» diýýär. Eger-de öňüňde goýan meýilnamalary amal edip biljekdigiňe gözüň ýetse (meýilnamany amal edip biljek derejäňde düzmeli), özüňe ynamyň artar. Bu bolsa synag aladalaryňy ep-esli derejede ýeňleder. Deýl Karnegä gulak asaly. Dünýä meşhur psiholog: “Islendik dert üçin bir derman bardyr we ol dünýäniň ähli dermanlaryndan güýçlüdir. Oňa «işlemek» diýýärler” diýip ýazýar.
Özüňize bolan ynam synag aladasyny azaldan bolsa, bu ynamyň mundan beýläk hem ösüşini gazanjak bolmaly. Munuň üçin öň başdan geçiren şowlulyklaryňy ýatlap bilersiň. Şeýle şowlulyga ýene bir ýola ýetip biljekdigiňe ynan.
Hakykatçyl bol. Şuny başarmasaň, öňde goýan maksadyňa sary barýan ýolda ýalňyşlyklar bilen ýüzbe-ýüz bolup bilersiň. Şeýlelikde, ýene özüňi ukypsyz hasaplamak başlanar. Şonuň üçin özüňi gowy tana, derejäňi bil, mugallymlaryňdan ýardam almagy hiç haçan kiçilik bilme. Jonatan Swift: «Hiç kim hem hakykata seretmek islemeýänler ýaly kör däldir» diýýär. Hakykaty görmek – üstünligiň gapysyny açýar, gaýgyny azaldýar.
Başdansowmalyklardan daşda dur. Aklyňa gelen pikirlere däl, eden işiňe hormat goý. Hakykata daýanýan, meýilnamaly edilen iş aklyňa gelen gorkudyr gaýgylary ýeňmegiň iň şypaly dermanlarynyň biridir.
Umytly bol. Käbir hassalara umydyň dermandan güýçli täsir edýändigini unutma. Gaýgyny-da umyt bilen ýeňip bilersiň. Umytdan düşürjek pikirlerden daşda dur. Meýilnamaly taýýarlansaň, umyt hemişe ýanyňda bolar.
Özüň ýaly synaga taýýarlanýan dostlaryňyň ýanynda köpräk bol. Olardan öwren, maslahatlaş. Bilelikde süýji arzuwlara besleniň. Ýöne başgalaryň sen barada etjek pikirlerine hem berilme. Özüňçe hereket et. Goý, sen barada kim näme pikirde bolsa bolubersin. Haklydygyňy maksada ýeteňsoň subut edersiň.
Synaglara taýýarlanýarkaň, özüň barada pikirlenjek bolsaň: «Synagdan geçmek üçin elimden gelenini edýärin. Öz üstüme düşen işi amal etmek meniň borjum. Işiň galan bölegi maňa degişli däl» diýen ýaly, umytlandyryjy pikirlere berilseň gowy bolar. Şeýle terzdäki pikirler wyždanyňa rahatlyk berer, hem-de elbetde, gaýgyňy azaldar.
Wakalary ulaltma, her zady öz bolmaly ýaly kabul et. Belki synaglar, seniň pikir edişiň ýaly, beýle bir kyn hem däldir. Hut seniň derejäňdedir. Onsoňam synagdan geçýänlerden seniň näme kemiň bar?
Okamaly zadyň her näçe kän hem bolsa, saz diňlemäge, sport bilen meşgullanmaga, telewizora tomaşa etmäge, gazet okamaga we beýleki beýniňe dynç beriji zatlara wagt tap.
Şu wagt talyplaryň tomusky dynç alyş döwri. Ýakynyňyzda ýaşaýan talyplar bilen söhbetdeş bol. Nirede, nähili hereket etmelidigini öwren.
Özüňiň aýratyn bir şahsyýetdigiňe düşün. Başgalara meňzejek bolma. Diňe özüň bol. Sebäbi maksat özüňki, ony kesgitlediň, oňa ýetjek hem sensiň. Şonuň üçin hem öňde goýan maksadyňa nä derejede ýetip biljekdigiňi hem diňe sen kesgitläp bilersiň.
Iň esasy zat bolsa, synag saňa durmuşdaky ähli zady aňlatmaýar. Zehin goruňyň diňe bir synag bilen ölçenmejkedigine düşün. Synagdan geçip bilmegi hem, ondan ýykylmagy hem adaty zat hökmünde kabul et. Elmydama, ertire bolan ynam bilen ýaşa.
Dalaşgär gardaş! Şu maslahatlary okamak üçin sarp eden wagtyňa ökünmeýän bolsaň gerek. Çünki synaglara nähili taýýarlanmalydygyny we özüňi nähili alyp barmalydygyny öwrenmek hem okamak ýaly peýdalydyr. Berlen maslahatlara eýerip, synaga rahat girersiň diýip umyt edýän. Biz ýene kän söhbet edip bileris. Ýöne indiki söhbedimizi talyplykda edeli. Talyplyk dünýäsinde görüşýänçäk, hoş wagtyň! Synaglarda üstünlik arzuw edýärin!
Dalaşgärler nähili iýmitlenmeli?
Ýokary okuw mekdebine giriş snagy durmuşymyzda ykbal kesgitleýji öwrümleriň biri bolup durýar. Şonuň üçin hem biziň her birimiz bu synagda ýokary netijeleri gazanyp, talyplyk bagtyna miýesser bolmaga jan edýäris. Emma synaglardan geçip bilmeklik hem yhlasly okamagy, taýýarlanmagy talap edýär, hem-de iýmitlenişimize üns bermekligi baş wezipe edip öňümizde goýýar. Çünki synag – munuň özi uly bir ýaryş. Şol ýaryşa bolsa özümizi ähli babatda seýisläp gatnaşmaly. Eýsem, giriş synaglarynda üstünlik gazanmak üçin nähili iýmitlenmeli?
Türkiýäniň Uludag uniwersitetiniň iýmit gigiýenasy we tehnologiýasy bölüminiň müdiri prof.dr.Mustafa Taýar  www.dikkatetmeliyiz.wordpress.com atly internet saýtynda ýokary okuw mekdepleriniň giriş synaglaryna gatnaşýan dalaşgärlerde synag wagtynda emele gelýän aljyraňlylygyň, gorkynyň, dartgynlylygyň, ýürek bulanmagynyň we beýleki birnäçe oňaýsyzlyklaryň diňe iýmitlenişimize berilýän ünsüň pesligi sebäpli ýüze çykýandygyny belläp geçýär. Çünki beden agramynyň 2 – 3%-ine deň bolan beýnimiz gündelik alynýan kaloriýanyň ortaça 30%-ini sarp edýär. Beýnimiziň işjeňligini artdyrmak we ýatkeşligimizi güýçlendirmek üçin bolsa dogry iýmitlenmek zerurlygy döreýär.
Eýsem, munuň üçin näme etmeli?
Ertirlik edinmegi ýatdan çykarmaň!
Ertirlik diňe bir synag tabşyrýan dalaşgärler üçin däl, eýsem, ähli adamlar üçin hem güne gowy başlamak we şol günki işleriň ugruna bolmagy üçin hökmany şertleriň biri hasaplanylýar. Emma dalaşgärlerde synag güni dartgynlylygyň we aljyraňlylygyň netijesinde işdäsizlik döreýär we bu ýagdaý ertirlik edinmek islegini pese gaçyrýar. Şonuň üçin hem olar köplenç halatda ertirlik edinmän synaga girýärler. Bu bolsa dalaşgärleriň başarnygyny kemeldýän iň uly ýalňyşlykdyr. Şonuň üçin işdäňiz bolmasa-da, ýokumly iýmitlerden iýmäge çalyşyň. Ýagly naharlardan çetde duruň. Sebäbi açlyk beýniniň işjeňlik potensiýalyny azaldýar.
Synag başlamazdan öňürti süýji ýa-da şokolad iýmek indi dalaşgärlerde adaty ýagdaýdyr. Emma bu önümler gandaky şekeriň mukdaryny birden artdyrýar. Şonuň üçin hem olar beýniniň şeker zerurlygyny doly üpjün edip bilmeýär. Gaýtam, tersine gandaky şekeriň mukdary birden artýar we birdenem peselýär. Netijede bolsa ganyň konsentrasiýasynyň düşmegi sebäpli ukusyzlyk emele gelýär. Beýle ýagdaýlaryň döremezligi üçin iň gowy çözgüt ol hem ertirlikde ganyň şekerini yzygiderli deňagramlylykda saklaýan süýt, çörek, miwe, ýumurtga, peýnir önümlerini iýmekdir.
Şöhlatdan, kakmaçdan, çaý we koladan uzak duruň!
Synaga girmezden öň şöhlat,  kakmaç, kakadylan balyk ýaly duzly we ajy önümler synagyň dowamynda teşneligiň döremegine sebäp bolýar. Suwuň köp içilmegi bolsa degişlilikde dalaşgäriň tiz-tizden hajathana gitmek zerurlygyny artdyrýar. Netijede onuň ünsi bozulýar. Mundan başga-da, synaga taýýarlyk döwründe aşa köp çaý, kofe we kola içmeklik ýürek urşunyň tizligini artdyrýar, şeýle hem dartgynlylyk, gorky, gaýgy ýaly duýgularyň döremegine getirýär. Şonuň üçin hem dalaşgärlere C witaminine baý önümlerden taýýarlanylan içgileri içmeklik maslahat berilýär.
Kişmişi, erik kakyny, hozy, pissäni hem ýatdan çykarmaň!
Synaga girmezden öň ýokarda ady agzalan önümler bedenimizde çylşyrymly uglewodlara bolan zerurlygy doly üpjün edýär. Mundan başga-da, dalaşgärler dogry iýmitlenmek babatynda ýene-de bir zada aýratyn üns bermelidirler. Ol hem tomus aýlary howanyň yssy bolýanlygy sebäpli iýmit zäherlenmesiniň ýüze çykmagydyr. Şonuň üçin hem dalaşgärler synaga 1-2 gün galanynda mümkin bolsa, nätanyş tagamlary datmazlyga, öýde bişýän naharlardan başga tagamlary iýmezlige çalyşmaly. Çünki synag güni siziň saglyk ýagdaýyňyzyň gowy bolmagy ýokary okuw mekdebine talyplyga kabul edilmek mümkinçiligiňizi artdyrýar.
Datly «arçalar»: süýjüligiň ýeňil taýýarlanyş usullary.
Bu maglumatlar, esasan-da, nahardyr süýjülikleri taýýarlamagy has oňat başarmaýan, emma ýakynlaryny ýa-da myhmanlaryny özboluşly datly tagam bilen begendirmek isleýän gelin-gyzlar üçin örän peýdaly bolsa gerek. Bu tagamlaryň käbiriniň taýýarlanyş resepti dagy şeýlebir aňsat welin, oňa hatda çagalary hem çekmek bolýar.
Dilimlenen Täze ýyl «arçasyny» taýýarlamak juda az wagtyňyzy alar. Onuň esasy bölegini ýasamak üçin almanyň ýarysyna goýlan agaç çöpjagaz gerekdir. Tagamyň esasyna başga-da nähili zatlary birikdirjekdigiňiz öz islegiňize we hyýalyňyza görädir. Bu hyýar, limon, kiwi, greýpfrut ýa-da peýnir, şeýle-de şöhlat bölekleri bolup biler.
Täze ýyl stolunda Kanape-arçajyklar hem örän ajaýyp keşbi döretse gerek. Gök we miwe arassalanýan pyçak bilen hyýary inçe edip kesip, oňa hem çöpjagazlary dürtüp çykmaly. Arçajygy bezemegiň dürli hili görnüşi bolup, ony sosiska bölegine, syra, çerri pomidoryna ýa-da gara çörege, üwelen etli ýumurtga we başga-da birnäçe önüm bilen goşup goýup bolar.
Miwelerden we ir-iýmişlerden taýýarlanylýan süýjüje «arça» hem taýýarlamasy kyn tagam däldir. Munuň üçin esasan ýarty bölek alma, käşir hem-de çöpjagaz gerek. Muny bezemek ýene-de siziň öz islegiňize we fantaziýaňyza laýyklykda bolar. Ony, mysal üçin, ýertudana ýaly haýsy hem bolsa birje iýmişden, şeýle-de dürli miweleri goşup taýýarlamak bolýar.
Edil şunuň ýaly usulda brokkoliden, marmeladdan, zefirden we bezeden süýjülikler taýýarlanylýar.
Şokolad süýjülerinden hem «arçajyk» ýasamak özboluşly usuldyr. Munuň üçin çüýşe, ýa bolmasa-da galyňja kagyzdan konus şekilini ýasamaly. Onuň daş tarapynyň ähli ýerlerini ikitaraplaýyn skotç bilen örtüp, oňa hem şokolad süýjülerimiziň ýelmäp çykýarys. Şokoladlary dürli-dürli hili görnüşde hem ýerleşdirip bileris. «Arçajygymyzy» monjukdyr zer bilen bezemek göwnejaý bolar.
Aşakdaky salgylanmalarda Täze ýylda iýilýän datly «arçany» birnäçe görnüşleriniň taýýarlanyş usullary beýan edilendir. Täze ýylyňyz gutly, mübärek bolsun!
Dawa çözmek sungaty: ara tow düşende ulanylmaly 6 düzgün.
Eger siz bagtyýar maşgalalarda sögüşilmeýär diýip pikir edýän bolsaňyz, tamaňyzy ödemän bileris, çünki psihologlar munuň edil beýle-de däldigini tassyklaýarlar. Dawalardan sowlup geçjek bolmak “sagdyn” sögüşmeden hem kän zyýanly bolup biler. Hemmelerde diýen ýaly gahar-gazap ýygnanyp bilýär, şonuň üçin onuň çykmagyna-da ýol bermeli.
Çylşyrymly meseleleri gije we ajöze wagtyňyz çözmejek boluň. Jübütleriň agramly böleginiň goýberýän ýalňyşy-da, wajyp meseleleri çözmäge ýarygije girişýänligindedir. Muňa derek siz ikiňiziňem parahat we hiç ýere howlukmaýan wagtyňyzy saýlap alyň.
Duýgularyňyzy günä ýönekeýje “sen” diýen sözi däl-de, bitarap “men” diýen sözi ulanyp beýan ediň. Adamyňyz bilen jedel edeniňizde, öz başdan geçirýän duýgularyňyzy mälim ediň, mysal üçin: “öýde hemişe şeýle köp işleri ýerine ýetirmeli bolýandygym üçin men özümi halypes duýýaryn”. Şeýle-de, “sen maňa hiç wagt kömek edeňok” diýip, oňa igenmäň. “Sen” diýmek bilen, siz adama hüjüm edýärsiňiz, şonda oňa bir ýol — goranmak galýar. “Men” aňlatmasynyň gulaga hoş ýakýanlygy sebäpli ol siziň bilen gepleşmegini dowam etdirer.
Howlukmaç karara geleniňden gaharlyrak hem bolsaň, düşegiňe geçip ýatanyňyz kem däl. Wagtyň geçmegi bilen, siz gatnaşyklar meselesindäki işleri ertire goýsaň gowy bolýandygyna düşünersiňiz. Çünki gaharly hem keýpsiz haldakaňyz siziň beýniňiz oýlanyşykly pikirlenmäge ukypsyz bolýar. Oňa kadaly ýagdaýa gelmek üçin 30 minut dagy gerek bolýar. Gije bize köşeşmäge we ýakynda edilen teklibiň gelejegini oýlap-ölçermäge mümkinçilik berýär.
Haçan-da, nikada düşünişmezlikler ýaňy başlanaýan halatynda size özüňize hukugy we şahsy erkinligi gazanýan ýaly bolup görünmegi-de mümkindir. Ýöne wagtyň geçmegi bilen siz şeýleräk görnüşiň şaýady bolarsyňyz: ýeňiji bolmak we mamladygyňy subut etmek hökman däl-de, eýsem, öz-özüň bolup galmak wajyp eken. Eger siz ýanýoldaşyňyzyň göwnüne degen ýa-da oňa gaharly daran bolsaňyz, ötünç soraň. “Hawa, menem ýalňyşdym, ýöne senem mamla däldiň” diýip, özüňizi aklajak bolmaň. Oňa derek ähli jogapkärçiligi öz üstüňize alyp, öz ýalňyşlaryňyzda ünsi jemläň.
“Özüňden çykmazlygyň” bir usuly — bu stressi peseltmekdir. Haçan-da, howsala düşen mahalyňyz biziň tiz gaharymyz gelýär. Munuň özi has uly we güýçli dawa etjekdigimizi aňladýar. Şeýle haldaky adama uludan dem almak, doga ýa-da ulanylýan beýleki usullar kömek edýär, olar sizi hemişe köşeşdirýär.
Degişme dartgynlylygy peseldýär, degşilen halaty jedelleşmek ýa-da bir-birege gaharlanmak kyn bolýar. Esasy zat, degişmäňiziň ýanýoldaşyňyzyň göwnüni ýykmaýandygyna we onuň ahwalyny diňe ýaramazlaşdyrýandygyna göz ýetiriň. Eger sizden umumy şatlyga ýol açýan umumy temaňyz ýa-da ikiňizem ýylgyrmaga mejbur edýän jümleleriňiz bar bolsa, olary ulanyň. Bardy-geldi degişmäňize düşünilmez öýtseňiz, gowusy, ondan ýüz öwrüň.
Dawadan nädip uzakda durmaly we zähmet şertnamasyny nähili düzmeli.
Kämahal edara-kärhanalarda işgärleriň özarasynda edil şonuň ýaly-da iş beriji bilen işgäriň arasynda ýüze çykýan oňuşmazlyk ýa-da dawaly ýagdaýlara duş gelmek bolýar. Türkmenportal bu ugurda kiçijik bir öwreniş işini geçirdi.
Köp halatlarda dawalar taraplaryň öz borçlaryny we hukuklaryny bilmezligi bilen ýüze çykýar. Bu dawalaryň öňüni almak, taraplaryň zähmet gatnaşyklarynyň dogry gurnalşyna baglydyr. Gatnaşyklar iki tarap üçin hem bähbitli bolmalydyr. Iş beriji bilen işgäriň arasyndaky zähmet gatnaşyklary zähmet şertnamasyny baglaşan pursatyndan başlanýar. Zähmet gatnaşyklary Zähmet kodeksi esasynda kadalaşdyrylýar.
1. işgäriň belli bir kär, hünär ýerine ýetirmegi;
2. kärhananyň içerki zähmet düzgün-tertibine tabynlykda borçlaryň ýerine ýetirilmegi;
3. işgäriň zähmet hakynyň bellenilmegi;
4. zähmet şertleriniň bolmagy.
1. kesgitsiz möhlete (möhletsiz);
2. eger diňe hemişelik däl häsiýetli işleri ýerine ýetirmek kesgitli möhlet (möhletli) üçin, bäş ýyldan köp däl.
Zähmet şertnamasy on alty ýaşyna ýeten adam bilen baglaşylýar. Zähmet şertnamasy on bäş ýaşyny dolduran adam bilen diňe ata-enelerden haýsy hem bolsa biriniň (howandarynyň) razylygy bilen baglaşylyp bilner.
1. kärhana ýatyrylanda;
2. kärhananyň işgärleriniň sany ýa-da wezipe sanawy gysgaldylanda;
3. ýeterlik hünäriniň bolmazlygy, şol sanda hünär synagynyň tassyklanylan netijeleri bilen baglanyşykly işgäriň eýeleýän wezipesine laýyk gelmezligi;
4. eger belli bir kesel sebäpli iş ýerini (wezipesini) saklamagyň has uzak möhleti Döwletiň kanunçylygynda bellenilmedik bolsa, onda göwrelilik we çaga dogurmak baradaky rugsadyň döwrüni hasaplamanyňda işe wagtlaýyn ýarawsyzlyk netijesinde bassyr dört aýdan köp wagtlap işe gelinmedik mahalynda. Zähmetde şikes ýetenligi ýa-da hünär keseli sebäpli işe ýarawlylygyny ýitiren işgärleriň işe ýarawlylygy dikeldilýänçä ýa-da maýyplyk bellenilýänçä olaryň iş ýeri (wezipesi) saklanylýar;
5. eger işgäre öň düzgün-nyzam temmi çäreleri ulanylan bolsa, onuň üstüne ýüklenen zähmet borçlarynyň işgär tarapyndan esasly sebäpler bolmazdan yzygiderli ýerine ýetirilmedik mahalynda;
6. işden sebäpsiz galanda, şol sanda iş gününiň dowamynda esasly sebäpler bolmazdan üç sagatdan köp iş ýerinde bolmadyk mahalynda;
7. işde serhoş, neşe çeken ýa-da kelläni sämediji gaýry ýagdaýda peýda bolnanda;
8. iş ýerinde emlägi ogurlan, sowran, ony bilgeşleýin dargadan ýa-da zaýalan mahalynda;
9. önümçilikde betbagtçylykly hadysa, awariýa, heläkçilik ýa-da şeýle netijeleriň gelip ýetmegine görnetin hakyky howp döretse;
10. zähmet şertnamasy baglaşylanda işgär tarapyndan iş berijä galp resminamalaryň ýa-da görnetin ýalan maglumatlaryň berlendigi ýüze çykarylanda;
11. Kanunda bellenilen beýleki halatlarda.
Iş beriji kärhananyň işgärleriniň sany ýa-da wezipe sanawy gysgaldylanda şol kärhanada işgäriň hünärine laýyk gelýän bar bolan başga işi işgäre teklip etmäge borçludyr.
Işgäriň zähmete wagtlaýyn ukypsyz bolan döwründe we rugsatda bolan döwründe onuň işden boşadylmagyna ýol berilmeýär.
Zähmet şertnamasy iki nusgada düzülip taraplar oňa gol çekýärler. Her bir nusga taraplaryň özinde galýar. Taraplar öňünde ýatan kagyza gol çekmezden öň şertnamanyň her bir bendini dykgat bilen okamalydyrlar.
Zähmet şertnamasynyň sowatly we dogry ýazylmasy, iş ýeriniň dowamly bolmasynyň kepilidir. Ýenede, taraplaryň soňunda ýaramaz netijelere uçramazlygy üçin şertnama kanuna laýyk düzülmelidir.
Türkmenistanyň Adalat ministrligi tarapyndan tassyklanan zähmet şertnama şu ýerde.
Daşary ýurt döwletinde berlen diplomy Türkmenistanda ykrar etdirmek üçin zerur resminamalaryň sanawy.
Türkmenistanyň Bilim ministriniň 2019-njy ýylyň 29-njy martynda çykaran 80 belgili buýrugy bilen tassyklanan we Türkmenistanyň Adalat ministrligi tarapyndan 2019-njy ýylyň 13-nji aprelinde 1212 san bilen döwlet belligine alynan «Daşary ýurt döwletlerinde berlen ýokary we orta hünär bilimi hakyndaky resminamalary Türkmenistanda ykrar etmegiň Tertibini ulanmak boýunça Gözükdirijä» laýyklykda ministrlik tarapyndan daşary ýurt döwletlerinde okuwyň diňe gündizki görnüşinde okalyp alnan hünär bilimi hakyndaky resminamalar ykrar edilýär.
1. Arza (bellenen nusga boýunça) – 2 sany (el ýazuwynda);
2. Döwlet tarapyndan okuwa ugradylan raýatlar üçin anketa (Bilim ministrliginde berilýär);
3. Bellenen nusga boýunça özi barada maglumat - 2 sany;
4. 4 sany 3х4 fotosurat;
5. Bilim edarasynyň resmi blankynda ýazylan Arhiw kepilnamasynyň asyl nusgasy we 1 sany kopiýasy (türkmen diline terjimesi bilen – 2 sany);
Arhiw kepilnama Ýokary okuw mekdebiniň resmi blankynda ýazylan;
Okuwa kabul edilendigi, her okuw ýylyndan soňky okuw ýylyna geçirilendigi we okuwy tamamlandygy barada belgisi we senesi görkezilen ýokary okuw mekdebi boýunça çykarylan buýruklar.
Buýruklaryň ýanynda okan döwründe okuwyň haýsy görnüşde (gündizki, gaýybana, agşamky) amala aşyrylandygy;
Okan hünäri boýunça okuwyň (gündizki, gaýybana, agşamky) görnüşiniň kadalyk ölçeg möhleti (4 ý., 5 ý., 6 ý.);
Diplomyň (şahadatnamanyň) seriýasy, san belgisi, berlen senesi.
Kepilnama okuw mekdebiniň ýolbaşçysynyň (rektoryň ýa-da prorektoryň) goly bilen tassyklanan, GDA agza ýurtlar üçin döwlet tugraly möhür basylan bolmaly.
6. GDA agzasy bolan ýurtlarda berlen Diplomyň 2 sany kopiýasy we 2 sany Türkmen diline resmi terjimesi. Resminama tabşyrylanda dplomyň asyl nusgasy görkezilmeli. GDA agzasy bolmadyk ýurtlarda berlen diplom Türkmenistanyň Daşary işler ministrliginiň konsulluk gullugy tarapyndan kanunlaşdyrylan bolmaly. Kanunlaşdyrylan diplomyň 2 sany kopiýasy we 2 sany Türkmen diline resmi terjimesi. Resminama tabşyrylanda diplomyň asyl nusgasy görkezilmeli;
7. Diplomyň goşundysynyň (ýa-da Diploma Supplement ýa-da Transkript) – 2 sany kopiýasy we 2 sany Türkmen diline resmi terjimesi. Resminama tabşyrylanda diplomyň goşundysynyň asyl nusgasy görkezilmeli;
8. GDA agza ýurtlaryň bilim edaralarynyň akkreditasiýasynyň okuw mekdebi tarapyndan möhür bilen tassyklanan – 2 sany kopiýasy we 2 sany Türkmen diline resmi terjimesi.
9. Okuw mekdebini okuw döwründe üýtgedenler, öňki okuw ýerinden aýratyn arhiw kepilnama getirmeli (asyl nusgasy we 1 sany kopiýasy) we 2 sany Türkmen diline resmi terjimesi;
10. Okuw mekdebini okuw döwründe üýtgedenler ilki okan ýerinden akademiki kepilanama getirmeli (asyl nusgasy we 1 sany kopiýasy) we 2 sany Türkmen diline resmi terjimesi. Akademiki kepilnamanyň asyl nusgasy ýok bolan halatynda, kopiýasy bilim edarasy tarapyndan möhür bilen tassyklanan bolmaly;
11. Hünärini okuw döwründe üýtgedenler, akademiki aratapawutlaryny özleşdirendigini tassyklaýan kepilnama getirmeli (asyl nusgasy we 1 sany kopiýasy) we 2 sany Türkmen diline resmi terjimesi; 12. Raýat pasportynyň ähli sahypalarynyň kopiýalary – 2 sany;
13. Daşary ýurt pasportynyň ähli sahypalarynyň kopiýalary – 2 sany. Okuw döwründe daşary ýurt pasportyny çalşanlar, resminamalaryny tabşyrmazdan ozal pasportyny çalşandygyny Bilim ministrliginiň resminamalary kabul edýän işgärine mälim etmeli;
14. Türkmenistana we okan ýurdyna giriş we çykyş seneleri barada (nusga boýunça) düşündiriş haty;
15. Bir sany Papka (20 faýl sahypaly) we bir sany aýratyn faýl;
16. Okuwy 2000-nji ýyldan öň tamamlan raýatlar resminamalaryny tabşyrmazdan ozal okandygyny tassyklaýan haty almak üçin Bilim ministrliginiň resminamalary kabul edýän işgärine ýüz tutmaly. Okan ýerinden tassyklaýyjy haty geleninden soňra resminamalary iş topary tarapyndan kabul edilýär.
17. Okuwy 2000-nji ýyldan öň tamamlan raýatlar iş kitapçasynyň 2 sany kopiýasyny getirmeli (iş kitapçasy elinde ýok bolsa işgärler bölümi tarapyndan tassyklanan bolmaly);
18. Ikinji ýokary bilim hakynda resminama, magistr derejesi hakynda resminama, orta hünär biliminiň ýa-da akademiki kepilnamanyň binýadynda alnan ýokary bilim hakyndaky resminamalar ykrar edilen ýagdaýynda ozalky bilimi hakynda resminamalarynyň 2 sany terjime edilen kopiýalary we bar bolan halatynda Ykrar şahadatnamasynyň kopiýasy - 2 sany.
Resminamalaryň terjimeleriniň ählisi möhürlenen we asyl nusagada bolmaly.
Resminamalar Türkmenistanyň ähli welaýatlarynda terjime etdirilip bilner. Resminamalaryňyzyň terjimeleriniň dogrylygyny özbaşdak barlamagyňyzy haýyş edýäris. Bilim ministrligi nädogry edilen terjimelerden ýüze çykýan näsazlyklar üçin jogapkärçilik çekmeýär.
Resminamalar tabşyrylanda diplomyň (şahadatnamanyň) we diplomyň goşundysynyň, kepilnamalaryň asyl nusgalary hem-de resminamanyň eýesiniň we tabşyrmaga ynanylan şahsyň pasportlarynyň asyl nusgalary görkezilmeli.
Türkmenistanyň Bilim ministrliginiň iş topary zerur bolan ýagdaýynda raýatdan onuň daşary ýurtda okandygy barada anyklaýjy goşmaça maglumatlary sorap biler.
2014-nji ýylyň 9-njy ýanwaryndan öň okuwa girip okuwyň gaýybana görnüşinde tamamlanlar Bilim ministrliginiň resminamalary kabul edýän işgärinden goşmaça maslahat almaly. Resminamalary kabul edýän bölümiň iş wagty: Hepdäniň Duşenbe, Sişenbe, Çarşenbe, Penşenbe we Anna günleri 09:00 – 12:30 we 14:00 – 17:00 aralygy. Dynç günleri we baýramçylyk günleri raýatlar kabul edilmeýär.
Döwlet synaglaryny üstünlikli tabşyranlara Ykrar Şahadatnamasy berilýär. Ykrar Şahadatnamasy döwlet synaglarynyň geçirilen aýy tamamlananyndan soň bir aý möhletde taýýar bolýar.
1993-nji ýylyň 1-nji ýanwaryndan öň okuwa girenlere döwlet synaglaryny tabşyrmazdan Ykrar Şahadatnamasy berilýär. Döwlet synaglaryny tabşyrmazdan ykrar edilýän resminamalaryň eýeleriniň Ykrar Şahadatnamasy Bilim ministrligine resmi ýüz tutulan senesinden üç aýdan geçmeýän möhletde taýýar bolýar.
Hökümetara ylalaşyk esasynda Döwlet tarapyndan daşary ýurt döwletlerine okuwa ugradylan raýatlara hünär bilimi hakyndaky resminamalarynyň Türkmenistanyň çäginde ykrar edilendigini tassyklaýan Güwähat berilýär. Güwähat esasynda Türkmenistanyň döwlet edaralaryna işe ýerleşeninden soňra işleýändigini tassyklaýan kepilnama getiren halatynda hünär bilimi hakyndaky resminamalarynyň Türkmenistanyň çäginde ykrar edilendigi baradaky Ykrar şahadatnamasy berilýär.
Ykrar Şahadatnamasy resminamanyň eýesine gowşurulýar. Ykrar Şahadatnamasy eýesine şahsy pasporty (ýa-da onuň ornuny tutýan resminama) we töleg kwitansiýasy esasynda berilýär.
Raýatyň özi tarapyndan berlen Döwlet notarial edarasynyň tassyklan ynanç haty ýa-da harby gullukda bolan raýatlaryň harby bölüminiň tugraly möhri we serkerdesiniň goly bilen tassyklanan Ynanç haty esasynda resminamanyň eýesiniň ýakyn hossaryna ýa-da ynanýan adamyna gowşurylýar. Ykrar Şahadatnamasyny ynanylan adama şahsy pasportynyň asyl nusgasy we onun göçürme nusgasy, bellenen tertipde tassyklanan ynanç haty, töleg kwitansiýasy esasynda berilýär.
Ykrar Şahadatnamasy üçin töleg pulunyň möçberi 98 manat 96 teňňe. Töleg “Türkmenistan” bankynda we Aşgabat şäherindäki we welaýatlardaky şahamçalarynda, şeýle hem, hasap belgisi görkezilende beýleki banklarda kabul edilýär.
Ykrar Şahadatnamasy Türkmenistanyň Bilim ministrliginden alynýar.
Hepdäniň Duşenbe, Sişenbe, Çarşenbe, Penşenbe we Anna günleri 09:00 – 12:30 we 14:00 – 17:00 aralygy. Şenbe güni: 09:00 – 12:30 aralygy. Dynç günleri we baýramçylyk günleri raýatlar kabul edilmeýär.
44-84-21;
44-85-34;
44-86-36;
44-85-79;
44-84-96.
Derman serişdeleriniň görkezmelerini okamalymy ýa-da okamaly däl?
Içmek isleýän dermanyňyzyň görkezmelerini okaýarsyňyzmy? Köp halatda syrkaw derman serişdesini alandan soňra gabyndan dessine dermany çykaryp içýär we görkezmesini okaman zibile atýar. Käbir adamlar bolsa derman serişdesiniň görkezmesi bilen jikme-jik tanyşýar.
Olar ony okap dogry hereket edýärlermi ýa-da derman serişdesiniň görkezmesi peýdasyz sözleriň ýygyndysymy?
Düşündiriş kagyzjygyny dermany içmezden öň, has dogrusy bolsa derman serişdesini satyn almazdan öň okamak gerek!
Özbaşdak bejergi etmek gündelik durmuşyň adaty bir bölegi bolup, bu ýagdaý hroniki keseller we allergiki reaksiýalar bilen lukmana giç ýüz tutulmagyna sebäp bolýar. Mundan başga-da, ýaýbaň we mahabatlandyrylan reseptsiz derman serişdeleriniň ulanylmagy dünýädäki farmakoterapiýanyň islenilmeýän täsirleriniň sanynyň köpelmegine getirýär.
Lukmana ýüz tutmaklyk hem derman serişdesiniň görkezmesini okamaklygyň zerur däldigini aňlatmaýar. Sebäbi lukman derman serişdeleriniň düzümini jikme-jik bilmän, diňe syrkawyň sözlerine we syrkawdaky keseliň alamatlaryna esaslanyp bejergi belläp biler. Galyberse-de, islendik derman serişdesiniň zyýanly täsirleri hem bar we başga dermanlar bilen bilelikde içmek maslahat berilmeýär. Şol sebäpli hem, derman serişdesiniň görkezmesini okap-öwrenmäge aýratyn jogapkärçilik bilen çemeleşmeli.
Adatça, derman serişdesiniň görkezmesi ownuk harplar bilen ýazylyp, olary okamak kyn bolýar. Görkezme kagyzjygyny aňsatlyk bilen okamak isleýän her bir adam üçin Şypaly çomuç websaýtynda islendik derman serişdesiniň görkezmesini onlaýn usulda okamak mümkin. Bu bolsa derman serişdesi barada maglumat almagyň iň aňsat we amatly usuly bolup durýar.
Şypaly Çomuç hususy kärhanasy farmasewtiki kärhana bolup, onda 5000-den gowrak derman serişdeleri, lukmançylyk önümleri we näsaglara ideg etmekde ulanylýan önümler halka hödürlenilýär. Bu ýerde kardiologiýa, endokrinologiýa, gastroenterologiýa, ginekologiýa, mikroblara garşy göreşmek, wirusa garşy göreşmek we ş.m. ulgamlarda ulanylýan derman serişdeleriniň dürli görnüşlerini, şeýle-de adam saglygyna gözegçilik etmek üçin ulanylýan takyklygy ýokary derejede bolan lukmaçylyk enjamlaryny satyn almak mümkin.
Derman serişdeleriniň we syrkawlara ideg etmek üçin enjamlarynyň lomaý we bölekleýin satuwynda kärhananyň ýurdumyzda öňde baryjy orny eýeleýändigini bellemek zerur.
Bulardan başga-da, Şypaly çomuç dermanhanasy Aşgabat şäheri boýunça eltip bermek hyzmatynynyň mugtdygyny belläp, ähli derman serişdeleriniň we lukmaçylyk enjamlarynyň hiline we olaryň hakykydygyna kepillik berýär.
Şeýle-de derman serişdelerini lalezar-apteka.com.tm websaýtynda hem sargyt edip bilersiňiz. Ähli serişdeler termo gutylarda, has takygy sowadyjy torbalarda eltilýär.
Dermanhanyň hünärmenleri dermanlaryň dogry ulanylyşy barada gürrüň berýärler.
Keselleriň ilkinji alamatlary ýüze çykanda biz derrew zerur bolan dermanlary alýarys we derman gutusynyň içindäki maglumat kagyzjygyny okaman bada-bat olary kabul etmek bilen bolýarys. Ilki bilen derman serişdeleriniň wajyp mesele bolup durýandygyna we saglygyňyzyň kepili üçin olary ulanmaga oýlanyşykly çemeleşmekligiň gerekligine düşünmek möhümdir.
“Şypaly Çomuç” dermanhananasynyň hünärmenleri, dogry derman kabul etmegiň käbir taraplary barada gürrüň berdiler.
Dermanlary näme bilen içmeli?
Iň gowy usullaryň biri, azyndan 100 ml mukdarda arassa gazlandyrylmadyk ýyly suwdyr. Dermanyň aşgazanda dogry we wagtynda eremegine hut ýyly suwuň kömek edýändigini bellemelidiris.
Sowuk suw iýmit bozulmalaryna, aşa gyzgyn suw bolsa gyzylödegiň ýanmagy ýaly zeperlere getirip biler.
Eýsem, beýleki suwuklyklar barada näme aýtsaň bolar? Eger ýanyňda suw bolmasa we şol pursat dermanlary içmek zerur bolsa näme etmeli?
Steroid däl çişmä garşy dermanlary süýt bilen içip bolýar.
Mineral suwy bilen derman içmeklik maslahat berilmeýär. Çünki onuň düzümindäki demir, kalsiý we beýleki maddalar derman serişdesiniň köp goşundylarynyň siňdirilmegini bökdeýär.
Şireler. Bu ýokary kislotaly içgiler dürli gormonal we ýürek-damar dermanlaryň gana dogry barmagyna päsgel berýär.
Çaý we kofe. Tanninler, kofein we çaýyň düzümindäki beýleki maddalar antispazmodikler, üsgülewüge garşy we oftalmiki serişdeler bilen eremeýän birleşmeleri emele getirmäge ukyplydyrlar.
Spirtli içgiler. Alkogol bilen derman serişdeleriniň birleşmesi adam saglygyna ýaramaz täsirleri ýetirip biler. Bejerginiň alkogolly içgiler bilen bilelikde alnyp barylmagy adam saglygyna hiç-hili peýda bermeýär, munuň tersine zäherlenmek howpuny döredýär.
Iýmit bilen dermanlary nädip dogry içmeli?
Dermanlaryň 90% -i bedene iýmit siňdiriş ulgamynyň üsti bilen aralaşýar. Derman serişdeleriniň kabul edilýän iýmit bilen täsirleşýändigi sebäpli, açöde nahardan 1 sagat öň ýa-da 2 sagat soň  kabul edilmeli derman serişdeleriň görnüşleri hem bolýar.  Dermanlaryň nahar edinme wagtlaryň aralygynda kabul edilmegi bolsa, işjeň maddalaryň tiz siňmegini üpjün edýär.
Şeýle-de nahardan soň derrew kabul edilmeli dermanlaryň başga bir kategoriýasy hem bardyr. Bulara aşgazanyň nemli bardasyny güýçli gyjyndyrýan çişmä garşy derman serişdeleri degişlidir.
Aşgazan-içege ulgamynyň keselleri üçin niýetlenen dermanlary kem-kemden kabul etmelidir. Şunuň bilen, sary gaýnama garşy dermanlary nahardan 20-30 minut öň ýa-da soň içmek maslahat berilýär. Iýmit siňdiriş fermentleri bolsa, edil prеbiotikler ýaly nahar bilen kabul edilmelidir.
Derman serişdelerini kabul etmezden ozal lukman bilen maslahatlaşmagyň we dermanlary ulanmak boýunça görkezmeleri üns bilen öwrenmegiň zerurdygyny   tejribe görkezýär. Bu gymmatly görkezmeler, derman serişdesi kabul edilende ýüze çykyp biljek dürli ýaramaz täsirlerden gaça durmaga kömek eder.
“Şypaly Çomuç” dermanhanasynyň hünärmenleri müşderilerine ýokary derejeli hyzmat bilen bilelikde derman serişdelerini ulanmak babatda ugrukdyryjy maslahat kömegini hem berip bilerler. Dermanhanada dürli maksatly 5000-den gowrak derman serişdeleri bar. Bu sanawda kardiologiki, endokrinologiki, ginekologiki, wiruslara garşy, mikroblara garşy we beýleki dermanlar serişdeleri bar.
Şeýle hem dermanhanada näsaglara ideg etme serişdelerini, saglyk ýagdaýyna gözegçilik etmek üçin ýokary takyklyga eýe enjamlary, bejeriş kosmetikasyny we başga-da köp zatlary satyn alyp bilersiňiz.
“Şypaly Çomuç” dermanhanasy hepdede 7 gün işleýär.  Dermanhana Aşgabat  şäheriniň Sona Myradowa köçesiniň 21-nji jaýy (Lälezar bazary) salgysynda ýerleşýär.
Dermany suw bilen içmelimi ýa-da...
Bi­ziň kö­pimiz be­jer­gi­de ulan­ýan der­man­la­ry­my­zy süýt bi­len içip, onuň be­je­riş tä­si­rini azald­ýan­dy­gy­myz ha­kyn­da pi­kir eden däl­di­ris. Bu ugur­da bar­lag ge­çi­ren alym­lar der­man ka­bul edi­len­de, se­re­sap­ly­ly­gy el­den ber­me­li däl­di­gi­ni nyg­ta­ ýar­lar. Ola­ryň ýa­zan yl­my maka­la­la­ryn­da greýf­rut­dan (ys­sy ýurt­lar­da bit­ýän sit­rus aga­jy) ýa­sa­lan şi­re su­wu­nyň peý­dasy­nyň örän ýo­ka­ry­dy­gy aý­dyl­ ýar. Onuň dü­zü­min­dä­ki С wi­tami­niň be­de­ni­miz­dä­ki ar­tyk­maç ýag­la­ry aýyr­mak­da, da­mar­lary­my­zy ho­les­te­rin­den aras­sala­mak­da peý­da­sy­nyň ulu­dy­gy hem ýü­ze çy­ka­ry­lyp­dyr. Mu­ňa ga­ra­maz­dan, bu şi­re su­wu­nyň dü­zü­min­de bag­ryň işi­ni ha­ýallaş­dyr­ýan mad­da­nyň ag­dyk­lyk ed­ýän­di­gi­ni hem ýat­dan çy­karma­ly däl­di­ris. Şol se­bäp­li-de bu şi­re su­wy bi­len ýü­re­ga­gy­ry­dyr al­ler­gi­ýa ke­sel­le­ri­ne gar­şy kabul edi­len der­man­la­ryň ters tä­ sir et­mek how­py bir­nä­çe es­se ýo­kar­lan­ýar. Dü­zü­min­de ase­tilsa­li­sil tur­şu­sy bo­lan as­pi­rin­dir sit­ro­mon ýa­ly der­man­la­ry miwe şi­re­le­ri bi­len içip, yzyn­dan apel­sin­dir man­da­rin iý­mek­den sak­lan­ma­ly­dyr. Bu ýag­daý­da ir-iý­mi­şiň tur­şu­ly­gy der­ma­nyň dü­zü­mi­ne tä­sir edip, ola­ryň güý­jü­ni ga­çyr­ýar.
Mi­we şi­re­le­ri bi­len ka­bul edip bol­ýan ýe­ke-täk der­man mäz be­jer­gi­le­rin­de ula­nyl­ýan der­man­lar­dyr. Ýo­kar­da bel­lenilip ge­çi­li­şi ýa­ly, der­man­la­ry süýt bi­len iç­mek mas­la­hat beril­me­ýär. Süýt esa­sa­n-da, tetrak­sik­lin an­ti­bio­tik­le­riň ha­ta­ryna gir­ýän der­man­la­ryň tä­si­ri­ni pu­ja çy­kar­ýar. Bu ýag­daý­da der­man be­de­ni­mi­ze siň­mezden aş­ga­za­ny­my­zyň üs­ti bi­len hiç bir peý­da­syz gö­ni geç­ýär. Der­man içi­len­den soň iý­len ýag­ly et ola­ryň güý­jü­ni ha­ýallad­ýar. Go­wy de­mi­ni alan gök ça­ýy hem der­man içi­len­den soň iç­mek mas­la­hat be­ril­me­ ýär. Ça­ýyň dü­zü­min­dä­ki tanin mad­da­sy der­man­lar bi­len ere­me­ýän ga­ryn­dy­la­ry eme­le ge­ti­rip, be­de­ni­miz­de çö­kün­di bo­lup gal­ýar. As­lyn­da, is­len­dik be­jer­gi­de der­man­la­ry ýö­ne­keý suw bi­len iç­mek mas­la­hat beril­ýär. Şeý­le edi­len ýag­da­ýynda der­man­la­ryň tä­sir edi­ji güý­ji öň­ki-öň­kü­li­gi­ne gal­ýar.
Deňiz ulaglarynda ýük-konteýner daşamalary: «Demerej» we «detenşen» adalgalarynyň manysy.
Deňiz portuna ýükli ýa-da ýüksüz gelýän konteýnerler ol ýerde ýüküni düşürmän we ýüklemän uzak wagtlap durup bilmeýär. Ýagny, bu ýagdaýda olar belli bir wagt çäginde portda tölegsiz durup biler, emma bu wagtyň möhleti dolsa konteýneriň her duran gije-gündizi üçin goşmaça ýygym tutulýar ýa-da jerime salynýar. Bu bolsa öz gezeginde «demerej» (demurrage) diýlip atlandyrylýar. Gäminiň ýüki düşürmegine ýa ýüklenmegine garaşyp, kesgitli wagt araçäginde portda durýan wagty bolsa «demir möhlet» hökmünde hasap edilýär. Bu kadaly möhletiň ýokary derejesi ilkibaşda kärhanalaryň arasynda baglaşylan şertnamada kesgitlenen nyrhnamalara laýyklykda tölenmelidir. Gämini düşürmekde/ýüklemekde gijä galnan ýagdaýynda frahtçy tarapyndan (gämini hakyna tutýan adam) gäminiň eýesine jerime tölenýär.
Bu işler gäminiň eýesiniň flotuny diňe bir ýük daşaýjy gämiden ybarat bolan ýagdaýynda hem flotuny saklamak üçin ep-esli maliýe çykdajylaryny öz üstüne alýandygy sebäpli amal edilýär. Çykdajylara ýangyç satyn almak, hyzmat etmek, işgärleriň işi we işgärleriň haklary degişlidir. Portda gäminiň işsiz durmagy diňe bir wagtyň ýitirilmegi bolman, eýsem pul çykdajysyny hem aňladýar.
Demerej eýýäm gäminiň bellige alyş portuna gaýdyp gelen mahalyndan hasaplanylýar.
«Detenşen» adalgasy hem demerej düşünjesine kybapdaş bolup, mazmuny taýdan tapawutlanýar. Ýagny, ol gäminiň tutuş özi bilen bagly bolman, eýsem ýük konteýnerine degişlidir. Bu hem özboluşly jerime bolup, kärendesine alnan konteýneriň ýük terminalyndan daşynda saklanmagy üçin tölenýär. Ýük eltilenden soň, boş konteýneri eýesine dolamak üçin kesgitli möhlet berilýär. Şoňa görä-de, her günde bellenilen wagtdan geçen zatlaryň ählisine detenşen diýilýän jerime salynýar. Bu ýagdaýda konteýneri kärendesine alýan onuň eýesine jerime töleýär. Jerime önümleri import etmek we eksport etmek üçin tölenip bilner. Detenşeniň mukdary ozal baglaşylan şertnama laýyklykda konteýneriň görnüşine görä kesgitlenilýär.
Kähalatda demerej bilen detenşen tölegi düşnüksizligi döredýär, eger-de eýýäm ýüklenen konteýner boş bolsa we gämini ýüklemekde gijä galnan bolsa, onda detenşen hasaplanmaýar, diňe demerej hasaplanylýar.
Gäminiň ýa-da konteýneriň eglenilmegi dürli ýagdaýlar sebäpli, käte kärendesine alýanyň günäsi bilen, kähalatda bolsa frahtçynyň günäsi bilen ýa-da başga sebäplere görä bolup bilýär.
Resminamalar düzedilende eglenilip bilner;
Resminamalarda ýalňyşylmagy we onuň bilen bagly harajatlar ýüze çykanda;
Gümrük barlagynda meseleleriň ýüze çykmagy;
Ýüküň daşalmagynda wagtyň ýalňyş hasaplanylmagy (ýüküň ugradylýan ýeri bilen eltilmeli ýeri uzak bolanda);
Ýük ýüklenilýän terminalda boş ýerleriň bolmadyk ýagdaýynda;
Gäminiň tehniki ýagdaýy bilen bagly meseleler demerejiň mukdaryna täsirini ýetirmeýär.
Portda gäminiň eglenmegi ýa-da kärendesine alnan konteýnerleriň gijikdirilmegi bilen baglanyşykly ýüze çykjak kynçylyklaryň öňüni almak üçin ýükleri eltmegiň ugruna üns bermeli we onuň resminamalarynyň takyk taýýarlanmagy zerurdyr. «Hazar logistik» ulag-logistika kärhanasynda ulagyň ähli görnüşleri, şol sanda deňiz ulaglary arkaly ýük daşamakda iş ýollaryny gurmakda, şeýle hem ähli gümrük we beýleki resminamalary gaýtadan işlemekde uly tejribesi bolan hünärmenler zähmet çekýär.
Diplomlary Türkmenistan tarapyndan ykrar ediljek Russiýanyň uniwersitetleriniň sanawy çap edildi.
Türkmenistanyň Bilim ministrligi 2023-nji ýyl üçin dünýä belli uniwersitetleriň sanawyny tassyklady. Türkmenistanda diplomlary ykrar ediljek daşary ýurt uniwersitetleriniň täze sanawyna dünýäniň dürli künjeklerinden 1500-den gowrak ýokary okuw mekdebi girýär.
2023-nji ýyldaky öňdebaryjy okuw jaýlarynyň doly sanawy Türkmenistanyň Bilim ministrliginiň web sahypasynda çap edildi.
Bu sanawa giren Russiýanyň uniwersitetleri bilen şu salgydan tanşyp bilersiňiz.
Şeýle hem sanawda bir Belarus uniwersiteti — Belarus döwlet uniwersiteti bar.
2019-njy ýylyň 16-njy martynda Türkmenistanyň Prezidenti tarapyndan tassyklanan «Daşary ýurt döwletlerinde berlen ýokary we orta hünär bilimi hakyndaky resminamalary Türkmenistanda ykrar etmegiň Tertibini tassyklamak hakynda» resminama laýyklykda hünärler, jemgyýetçilik ylymlary we ynsanperwer ugurlary boýunça hünär bilimini almak isleýän talyplar halkara sanawda görkezilen uniwersitetleri saýlamalydyrlar.
2023-nji ýyl üçin taýýarlanan uniwersitetleriň sanawy dünýädäki iň abraýly üç uniwersitetiň («Times Higher Education World University Rankings», «Academic Ranking of World Universities» we «QS World University Rankings») hasabatlaryna esaslanýar.
Diwar üçin niýetlenen boýaglaryň we oboýlaryň peýdaly we kemçilikli taraplary.
Biziň her birimizde otagy abatlamaga başlamazdan ozal bir sorag ýüze çykýar — diwarlary boýasak gowumy ýa-da oboý ýelimlesek gowy bolarmy? Bu ýagdaýda ilki bilen ähli çykdajylar we harajatlar, mümkinçilikler barada oýlanylýar. Bu usullaryň hersiniň oňyn we kemçilikli taraplary bar.
Diwarlary boýamak. Häzirki döwürde ýaşaýyş jaýlary üçin diwarlary boýamakda çagalygymyzdaky ýiti, käte çydap bolmajak ysy bolan alkid emallar ulanylmaýar, ýöne häzirki zaman, ekologiýa taýdan arassa, boýagyň biraz ysy bilen çalt guradylýan boýaglar giňden peýdalanylýar. Ilki bilen, bular suw esasly boýaglar bolup, olar köplenç çyglylygy pes bolan ýaşaýyş ýerlerinde diwarlary we potoloklary boýamak üçin ulanylýar. Şeýle reňk berijiler iň amatly çözgüt hasaplansa-da, çyglylyga o diýen bir çydamly bolmaýar, ýöne olary ulanmak aňsat hem-de dürli reňklere eýedir.
Içerki şertler üçin niýetlenen akril boýaglary suwdan goraýjy, ýagty gün şöhlesine çydamly we demiriň poslamagyndan goraýan aýratynlyga eýedir. Olaryň esasy kemçiligi bolsa bahasynyň gymmatlygydyr.
Silikon we lateks düzümleri häsiýeti boýunça akrile çalymdaşdyr. Olar diwaryň büdür-südür ýerlerini oňat örtýär, çalt guraýar, ulanmak aňsat hem-de çyglylyga durnuklydyr. Şeýle-de olary çyg süpürgiç bilen ýuwup bolýar.
Diwarlary ýokarda agzalan boýaglaryň islendik görnüşi bilen örtmegiň esasy artykmaçlygy — öwüşginleri garyşdyrmak arkaly islän reňkiňi saýlap bolýanlygydyr. Şeýle örtük gaty çydamly, üstesine-de, diwara zeper ýeten ýagdaýynda ony tiz düzedip bilersiňiz.
Bu hili örtükleriň köp görnüşini ýuwup bolýar, şonuň üçinem olar ýokary çyglylygy bolan otaglarda — aşhanalarda, hammamlarda we ş.m. ýerlerde ulanylýar.
Boýag bilen örtmegiň kemçilikleri bu işiň wagt we serişde taýdan gaty gymmatdygyna bagly bolup biler. Boýaglar diňe ýokary derejede tekiz bolan ýerlerde ulanylmalydyr. Islendik büdür-südür ýer, diwarlaryň egri bolmagy, çişmegi ýa-da onda kiçi oýuklaryň döremegi boýaga örän täsirini ýetirýär. Şonuň üçin diwary boýaga taýýarlamak köp wagty alýar. Mundan başga-da, täze jaýlary 2-3 ýyl ýaşalandan soň boýamak maslahat berilmeýär. Sebäbi jaý bu döwürde dürli hili kemçilikleri ýüze çykaryp bilýär we boýagda ajaýyp görünjek diwar ýarylmalary peýda bolup bilýär.
Diwarlaryň oboýlaryny saýlamagyň hem örän köp görnüşleri bardyr. Ýönekeý kagyzdan başga-da, winil, dokalan we süýümli aýna ýaly meşhur görnüşler bar. Nagyşlaryň örän köp görnüşleriniň kömegi bilen minimalizmden barokka çenli islendik stilde interýer döredip bilersiňiz.
Diwarlaryň kagyz oboýlarynyň esasy artykmaçlygy — olaryň bahasy, şeýle hem dem alyş we daşky gurşaw taýdan arassalygydyr. Emma olar gaty gowşak we çyglylyga çydamsyzdyr, şeýle-de bu oboýlary ýuwup bolmaýar, üstesine-de, başda diwarda tegmiller bar bolsa, oboý örtüginden görnüp biler. Flizelin diwar oboýlarynyň hem şu hili kemçilikleri bolup, olar kagyz bilen deňeşdirilende diwardan ýeňillik bilen goparylýar we özüne sesleri gowy siňdirýär.
Winil diwar oboýy hem çydamly we ýagty gün şöhlesine garşylygy bilen tapawutlanýar. Olar diwaryň näsazlyklaryny birkemsiz gizleýär, ýöne ýanan mahalynda zäherli maddalary çykarýarlar. Bu oboýlary ýuwup bolýar. Iň çyglylyga çydamly diwar kagyzlary süýümli aýnadan ýasalýar we olar hatda gaty gubka bilen hem ýuwulyp bilner. Şonuň üçin bu oboýlar hammamlar we aşhanalar üçin ajaýyp çözgütdir. Olaryň hyzmat ediş möhleti 30 ýyla çenli kepillendirilýär.
Islendik diwar oboýlarynyň artykmaçlygy olary ýelmemezden ozal diwary birkemsiz tekizlemegiň zerur däldigi bolup durýar, sebäbi olaryň her biri, aýratynam nagyşlanan diwar oboýy ownuk bölekleri we tekiz däl ýerleri ýerlikli gizläp bilýär. Täze jaýlarda oboý ýelimlemezden ozal geçirilýän abatlaýyş işlerinde diwarlarda näsazlyklar ýüze çyksa-da, olar oboýyň aşagyndan görünmeýär, sebäbi diwar kagyzy maýyşgak häsiýete eýedir. Diwar oboýlarynyň dürli nagyşlary otaglarda rahatlygy we ýakymly atmosferany döredýär.
Diwar oboýlarynyň kemçiligi — olaryň ählisiniň diýen ýaly uzagyndan 10 ýyla çenli (süýümli aýna oboýyndan başga) gaty gysga möhlete hyzmat edýändigi. Oboýlar fiziki täsire durnuksyzdyr, şol sebäpden hem kiçi çagalar ýa-da haýwanlar oboý ýelimlenen diwarlary tiz zaýalap bilerler, esasanam diwarlaryň burçlary çalt ýyrtylyp ýa-da çyzylyp biler. Şeýle-de diwar oboýlarynyň hemmesi çyglylyga çydamly däldir.
Örtügiň iki görnüşini birleşdirmegiň bir usuly bar — diwar oboýyny “boýamak üçin” alyň we islän reňkiňize boýaň. Bu usul örtükleriň iki görnüşiniň hem artykmaçlyklaryny birleşdirýär. Bu diwar oboýlaryndaky relýef diwaryň gurluşyny, boýag örtügi bolsa çydamlylygyny ýokarlandyryp biler. Bu usulyň kemçilikleri adaty diwar oboýyny ýelimlemek bilen deňdir.
Netijede diwary örtmek usullarynyň haýsysynyň has gowudygyny ýa-da ýerliksizdigini anyk aýdyp bolmaz. Her kim öz isleglerine, maddy üpjünçilik mümkinçiliklerine, deslapky isleglerine we jaýyň iş şertlerine esaslanyp diwar örtmek işlerini özüçe saýlap biler. Usullaryň hersiniň artykmaçlyklary we kemçilikleri bar, netijede bolsa diňe olaryň arasynda deňagramlylygy saklamak galýar.
“Ak gaýa” dükanlarynda diwar boýaglarynyň (suw esasly, silikon, içki we daşarky diwarlar üçin, ýokary çyglylykly otaglar üçin), şeýle hem dürli diwar oboýlarynyň we diwar ýelimleriniň görnüşleri alyjylara hödürlenilýär. Tejribeli satyjylar her bir alyjy üçin haýsy diwar oboýynyň ýa-da boýagyň has gowy boljakdygyny maslahat berýärler.
DIŇE TELEWIDENIÝE HAKYNDA.
Ilkinji telewizor 1907-nji ýylda Maks Dikman tarapyndan oýlanyp tapylypdyr. Onuň ekranynyň ululygy 3х3 santimetr eken. Onuň ekranyndan her sekuntda 10 kadr geçipdir. XIX asyryň ahyrynda hem telewizor ýasamaga ilkinji synanyşyklaryň edilendigini aýtmak gerek.
1931-nji ýylda telewizor önümçiliginde öňegidişlikler peýda bolupdyr. Elektron trubka arkaly şekilleriň görkezilip başlamagy bilen has ýokary hilli telewizor öndürmäge mümkinçilik döräpdir.
GDA-nyň giňişligindäki ilkinji telewizor 1949-njy ýylda öndürilipdir. Ol çykan ýyly we oýlap tapan adamlaryň familiýalarynyň baş harplary boýunça «KWN-49» diýlip atlandyrylypdyr. Bu telewizory döredenleriň Kenigson, Warşawskiý we Nikolaýewskiý dagylardygyny ýatladýarys. Şol telewizorlaryň jemi 2,5 million töweregi önümçilige goýberilipdir.
Beýik Britaniýada telewizora tomaşa etmek üçin salgyt tölenilýär. Her telewizor satyn alan adamyň ady hasaba alnyp, ol ýylda döwlete 150 funt tölemäge borçly edilýär. Şol serişdeler ВВС teleýaýlymynyň harajatlary üçin sarp edilýär. Muny ady agzalan teleýaýlymda hiç haçan mahabat arkaly gazanç edilmeýändigi bilen düşündirýärler.
Telewizora iň köp tomaşa edýän halkyň ýaponiýalylardygy aýan edilipdir. Bu babatda ýörite geçirilen barlaglaryň netijesi boýunça Ýaponiýada adamlaryň bir gije-gündiziň 3-den bir bölegini telewizora tomaşa etmek bilen geçirýändigi ýüze çykarylypdyr.
Lukmanlar nahar iýýän mahalyň telewizora seretmegiň zyýanlydygyny aýdýarlar. Telewizora ünsüni sowmak bilen ynsan bedeniniň iýmit siňdiriş agzalarynda näsazlyk ýüze çykýandygy mälim eidlipdir. Şeýle-de, telewizora tomaşa edýän mahalyň nahar iýmek bilen artykmaç agramyň peýda bolmagyna hem mümkinçilik berýändigimizi unutmaly däldiris.
Dogry iýmitlenmek aşa semizligiň öňüni alýar.
Bizden millionlarça ýagtylyk ýyly uzaklykda ýerleşýän Älem giňişligindäki sanýetmez jisimlerden başlap, maddanyň iň kiçi bölegi bolan atoma çenli ähli zat üýtgewsiz sazlaşyklylykda we kesgitlenilen kadalara laýylykda hereket edýär. Günüň dogup, ýaşmagy, pasyllaryň çalşyp durmagy, agaçlaryň ýapraklarynyň düşmegi, olaryň gaýtadan janlanmagy, gije-gündiziň emele gelmegi... garaz, tebigatda aňymyza gelip biljek ähli hadysalar üýtgewsiz bir bitewi sazlaşygy döredýär. Bu sazlaşyk örän inçeden yzarlanýan kadalara esaslanyp, iňňän kiçijik üýtgeşme hem ýaşaýyşyň şol kadalara laýyklykda dowam etmezligine sebäp bolup bilýär. Mysal üçin Ýer şarynyň okunyň egikligi 23,5 dereje bolmaklygy pasyllaryň çalyşygyny amala aşyrýar. Eger-de bu ölçeg üýtgäýse, onda pasyllar emel gelmeýär. Mundan başga-da,  tokaýlaryň, ösümlikleriň dünýäni kislorod bilen üpjün etmegi, ozon gatlagynyň planetamyzy zyýanly şöhlelerden gorap durmagy  ägirt uly sazlaşykdan nyşandyr.
Dünýädäki iň kämil ýaradylyş bolan ynsan hem şol bitewi sazlaşygyň esasy düzüjisidir. Ynsanyň beden agzalaryndaky kämillik, olaryň öz wezipelerini amala aşyrmaklaryndaky özara sazlaşyk şeýle bir ýokarydyr, hatda beýle sazlaşyk dünýäde adam eli bilen döredilen hiç bir tehnologiýada-da ýokdur we ol asla bolup hem bilmez.
Emma kä halatlarda şol sazlaşygyň bozulmagy garaşylmaýan ýagdaýlar bilen netijelenýär. Planetamyzdaky sazlaşygyň bozulmagy bilen ähli janly-jandarlaryň ýaşaýyşy howp astynda galýan bolsa, ynsan bedenindäki sazlaşygyň üýtgemegi bilen onuň saglyk ýagdaýyna howp abanýar. Ynsan bedenindäki sazlaşygyň bozulmagyna täsir edýän üýtgeşmeleriň iň esasysy hökmünde bolsa iýmitlenmegiň kadalarynyň dogry berjaý edilmezligini görkezmek bolar.
Bu ýagdaý aýratyn hem ýaşlarda has çynlakaý mesele hökmünde ýüze çykýar. Wagtyňy netijeli we rejeli ulanyp bilmezlikden başlanýan howlukmalar, gyssanmaçlyklar, aljyraňlyklar köplenç halatda ýaşlaryň ertirlik naharlaryny edinmän gitmeklerine sebäp bolýar. Aslyýetinde welin, “Ertirine özüň üçin iý, günortanyna dostuň üçin, agşamyna bolsa duşmanyň üçin iý” diýlen pähim bardyr. Munuň şeýle diýilmeginiň aňyrsynda bolsa bedenimiz uzak gije daşarydan energiýa almaýanlygy sebäpli, ertirlik edinmek zerurlygy has ýiti duýulýar. Emma muňa garamazdan, kadaly ertirlik edinmän okuwa ýa-da işe howlugyp çykyp gidýän ýaşlar ýolda barýarka derrew garbanyp, açlygyny basyşdyrmak üçin dükanlara ýa-da garbanyşhanalara sowulýarlar. Şeýle ýerlerden bolsa olar köplenç elleri koka-kolaly, pepsili, “çipsi” diýlip atlandyrylýan gowrulan kartoşkaly, gamburgerli, hotdogly, pizzaly, fitçili, somsaly ýa-da dürli konditer önümli çykýarlar.  Ýewropa ýurtlarynda “fast food” ýa-da “snack food” diýlip atlandyrylýan we çalt garbanmaga niýetlenilen şeýle iýmitleriň kaloriýalylygy örän ýokary bolýar. Olary siňdirmek aşgazana agyr düşýär. Diňe iýen wagtyň birneme açlygyňy basyşdyrýan bolaýmasa, soňra ýene-de aşgazanyň iýmit talap etmegine getirýär.
Dünýäde iň meşhur garbanyşhanalaryň biri hem Makdonalds diýlip atlandyrylýar. Onuň 126 ýurtda jemi 31000 sany restorany bardyr. Adamlaryň iň bir gelim-gidimli ýerlerinde ýerleşýän şeýle garbanyşhanalaryň jeminiň ýyllyk girdejisi 100 milliarddan gowrakdyr. Bu bolsa adamlaryň kadaly we öz wagtynda iýmitlenmäge känbir üns bermeýändiklerini görkezýär. Belki-de munuň aňyrsynda adamlaryň aşa işlidigi hem sebäp hökmünde ýüze çykyp biler.
Edil diwarda jykgyldap işläp duran sagat ýaly, biziň bedenimiziň hem öz sagady bar we ol biosagat diýlip atlandyrylýar. Her gün belli wagtlarda ertirligini, günortanlygyny we agşamlygyny edinmeýän ýaşlaryň organizminiň biosagady bozulýar, ýagny beden agzalarynyň haçan näme işi ýerine ýetirjekdigi duýdansyz ýüze çykýar. Eger-de bedende durnukly biosagat emele getirilse, onda adaty sagada känbir seretmegiň geregi hem galmaýar. Çünki adamyň özi şol biosagat esasynda oýanmaly, naharlanmaly, işlemeli, dynç almaly, ýatmaly wagtlaryny duýup bilýär. Emma ýokarda belläp geçişimiz ýaly, günüň dowamynda islendik wagty naharlanmaklyk, islän wagtyň ýatyp, islän wagtyň hem turmaklyk beden agzalarynyň sazlaşykly işlemegine ýaramaz täsir edýär we dürli keselleriň – aşa semizligiň, ýürek, aşgazan keselleriniň, gan basyşynyň ýokarlanmagynyň, gandaky şeker mukdarynyň artmagynyň ýüze çykmagyna getirýär. Aýratyn hem, tiz garbanmaga niýetlenilip, gaplanylyp goýulýan naharlardaky dürli himiki garyndylar kanserogen, ýagny rak keselini dörediji häsiýetli bolup bilýär. Şonuň üçin hem ýaşlara her gün şol bir wagtlarda öý naharlary bilen iýmitlenmekligi we iýýän naharlarynyň kaloriýa mukdaryna üns bermekligi, asla gök-önümleri ýatdan çykarmazlygy maslahat berýäris.
Mundan başga-da, ýaşlarda aşa semizlige sebäp bolýan meseleleriň biri hem olaryň sport bilen ýeterlik derejede meşgullanmaýandyklarydyr. Bu babatda käbir ata-eneleriň özleri çagalarynyň diňe okuwyna ünsüni güýçlendirmeklerini isläp, olara sport bilen meşgullanmaga rugsat bermeýärler. Kä ýaşlaryň bolsa özleri muny islemeýär. Elbetde, häzirki wagtlarda mekdeplerde bedenterbiýe dersleri okadylýar. Emma okuwçylaryň özleri dersiň daşyndan ýörite sport gurnaklaryna gatnaşsalar, onda olar sportuň peýdasyna has hem gowy düşünerler.
Aýratyn hem akyl zähmetine daýanýan işlerde uzak günläp hereketsiz oturyp,  öýe barlanynda soňra bolsa diwanyň üstüne geçip, uzak wagtlap telewizora tomaşa etmeklik, ýeriňden galman kompýuter oýunlaryny oýnamaklyk,  arasyny bölmän dostlaryň bilen telefonda gürleşmeklik aşa semizlige sebäp bolýan esasy faktorlardyr. Munuň deregine işden ýa-da okuwdan soňra akyl zähmeti bilen fiziki zähmeti sazlaşdyrmak üçin welisoped sürmeklik, ýöreýişe çykmaklyk, ýuwaşjadan ylgamaklyk, baglara, güllere serenjam bermeklik, arassa howadan dem almaklyk maslahat berilýär.
Alymlaryň ylmy-derňewlerine görä, ukusyzlygyň hem belli bir derejede aşa semizlige sebäp bolýandygy ýüze çykaryldy. Gündelik 8 sagatdan az ýatýan we ýatar garna ýagly naharlary we beýleki dürli-dümen zatlary iýýän ýaşlaryň adatça 8 sagatlyk ukusyny alýan ýaşlardan semiz bolýandyklary baradaky pikir öňe sürülýär. ABŞ-da 240 sany 16-19 ýaşly ýetginjeklerde geçirilen ylmy tejribelerde sekiz sagatdan az ýatýan ýaşlaryň doly ukusyny alýan ýaşlara garanyňda 5% artykmaç kaloriýa alýandyklary anyklanyldy. Munuň aňyrsynda bolsa sekiz sagatlyk rahat ukynyň ynsan bedeniniň saglygyny berkitmekde örän möhüm ornunyň bardygyny görmek bolýar.
Makalany taýýarlan: Şageldi Ýabanow.
Dogry netijäni nädip ýeňil we töwekgel gazanyp bolýar: Psihologlaryň maslahatlary.
Biz her günde ýüzläp bolmasa-da, onlarça geljekki durmuşymyza azda-kände täsirini ýetirip biljek çözgütleri kabul edýäris. Adatça bolşy ýaly, «Pizza almalymy ýa-da kolbasa» diýen ýaly ownuk sowal üçin biz bary-ýogy 1-2 minut wagt sarp edýäris, emma biziň bütin ömrümiziň dowamyny, iş ýolumyzyň bütin dowamatyny eýeleýän çözgütler hem bolup bilýär. Köpler bolsa ykbal çözüji hasap edilýän şu hili netije çykarmak ýagdaýlarynda howsala düşýärler, şol sebäpdenem köp bilip azdan galýarlar.
Bu makalada psihologlaryň möhüm çözgütleri kabul etmekde duýgulara erk etmek hem-de iň zerur mümkinçiliklere nazar aýlamak babatdaky maslahatlary beýan edilýär.
1. Birbada birnäçe meseleleriň çözgütlerini kabul etmeli bolsa, onda şu aşakdakylary ýerine ýetirmäge synanyşyp bilersiňiz: olary gyssagly we gyssagly däl, soň bolsa möhüm we ähmiýetsiz diýen toparlara bölüň. Geljekdäki işleriňize täsir etjek, diňe anyk möhlet bilen ýerine ýetirmeli wezipeleri ileri tutuň. Möhüm meseleleriň arasynda başgalaryň kömegi bilen ýerine ýetirip boljagy bar bolsa, muny ähmiýetsiz goýmaly däl, işleri paýlaşmagy başarmak durmuşy ýeňilleşdirýär. O diýen bir zerur we gyssagly bolmadyk işleriň bolsa ählisini soňky nokada ýetýänçä goýbolsun edip ýaşap bolar.
2. Maslahatlar hiç haçan artykmaçlyk etmez. Başgalardan soramak ejizligiň ýa-da hiç zat bilmezligiň alamaty däl, köplenç beýleki adamlaryň berýän maslahaty meselä başga nukdaýnazardan seretmäge, kyn bolan çözgütleri kabul etmegi ýeňilleşdirmäge mümkinçilik berýär.
3. Duýgularyňyza bäs geliň. Bu kyn bolup biler, ýöne muňa meseläňizi üçünji bir adam ýaly pikirlenip çözmäge başlanyňyzda has aýdyň göz ýetirersiňiz. Meseläni öz-özüňiz bilen ara alyp maslahatlaşmaga, ýagny özüňi keseki bir adam diýip pikir edip synanyşyp bolar. Beýleki adamlaryň meselelerini köplenç duýgymyza täsir etdirmezden kabul edýäris we olaryň dogry çözgüdini tapmak duýga orun bermeýänligimiz üçin hemişe örän ýeňil düşýär.
4. Eger çylşyrymly, has köp oýlanmagy talap edýän meseläni çözmek gysga wagtlyk ýeňil-ýelpaý iş bolmasa, onda ony soňa goýmakdan başga alaç ýokdur. Ol barada her pursat alada edip, özüňi gynamak hasam samsyklyk bolsa gerek. Bu hili çemeleşme deliberation-without-attention (ünssüz oýlanmak) diýlip atlandyrylýar. Ol barada gaýybana, pikirde saklap, adaty wagtda bölek-büçek pikirlere gümra bolsaňyz dogrusy bolar.
5. Netijäniň haýryna ýa-da zyýanyňyza boljagyny kesgitlemek. Iň bolmanda ol ýa-da beýleki bir çözgüdiň haýsy ýagdaýlara sebäp bolup biljekdigini, iş ýoluňyza, maddy derejäňize, saglygyňyza we maşgala ýagdaýyňyza nähili täsir edip biljekdigine düşünmegiňiz möhümdir. Mümkin bolup biljek ýaramaz netijeler hakda oýlananyňyzda, olary ýeňip geçmek üçin iň bolmanda ýüzleý meýilnamaňyzy düzmek hem möhümdir.
6. Kesgitli netijä gelnenden soň bolup biljek oňyn we zyýanly üýtgeşmeleriň nähili ýagdaýa getirip biljekdigini bahalandyryň. Eger bularyň ikinjisiniň mümkinçiligi has ýokary bolsa, wagtlaýyn peýda ýa-da lezzet siz üçin näçe özüne çekiji bolup görünse-de, beýle çözgütden ýüz öwürmek has gowudyr. Köplenç şeýle emosional çözgütden soň ýüze çykýan kynçylyk, şol lezzete ýa-da peýda ymtylmagyň asla gerekli däldigini görkezýär.
7. Netije çykarmaly meseläňiz bilen baglanyşykly mümkin boldugyndan köp maglumat toplaň. Mysal üçin, başga bir ýurda göçmegi meýilleşdirýän bolsaňyz, şol ýurduň syýasy, ykdysady we jemgyýetçilik durmuşy barada näçe köp bilseňiz, şol ýurda göçeniňe degýändigine ýa-da asla göçmeli däldigine göz ýetirmäge ýardam eder.
8. Şol bir wagtyň özünde negatiw maglumatlara gulak assaňyz, özüňizde biderek howsala döredip, ýene-de emosional täsire girersiňiz. Dogry maglumatlar bilen bolsa, meýilleriňizi anyk maksatlara öwrüp bilersiňiz.
Şu getirilen umumylaşdyrylan maslahatlardan görnüşi ýaly, kesgitli, dogry we oýlanyşykly netijä gelmek üçin mümkinçilikleri aýdyňlaşdyrmak, maslahatlaşmak (olara ýagdaýa görä eýermek bolar), zerur bolan dogry maglumatlary toplamak we emosional ýagdaýlara ünsli çemeleşmek zerur bolup durýar.
Durmuş gurmak teklibiniň çäresini restorandyr kafede guramak.
Durmuş gurmak baradaky ilkinji teklip islendik ynsanyň unudyp bolmajak derejede täsirli duýgusydyr. Täze dörejek maşgalanyň ilkinji ädimleri ýatdan çykmajak derejede, romantik öwüşginli pursatlar bilen bezelmelidir.
Bu her bir erkek kişiniň jentlmenlik çemeleşmeleriniň belent äheňi bolup, zenan üçin jadylaýjy ýagdaýdyr.
Iç ýüzünden kagyza tegelek şekil çekmek arkaly;
Çyzgyç bilen diametrini ölçäp;
Eliňe dakyp barlanyňda ýüzügiň geçmän galýan ýerini bellemek bilen.
Bu babatda gyzyň jorasy ýa-da ejesi bilen maslahatlaşyp bolýan bolsa has gowusy bolsa gerek.
Erkek kişiniň ýene-de bir aýgytly pursaty döretjek ýeri — durmuş gurmagy teklip edýän mahalynda aýtjak sözüdir. Bu pursatda diňe tüýs ýürekden gelýän mähirli sözler beýan edilmeli. Gyzyň ilkinji gezek öz ykbalyňdaky gyzdygyna düşünen şol çözgüdiň bu ýerde seniň başyňy alyp çykmagyňa ýardam etmeli.
Siz näme üçin öýlenmek islediňiz?
Siz üçin aýralyk nähili ýagdaý?
Bilelikde siz nähili çylşyrymly ýollary geçdiňiz?
Indiki mesele — durmuş gurmak teklibini etmäge kybap geljek ýeri saýlap almak. Adatça, bu çäräni restoranda ýa-da kafede bellemek göwnejaý bolsa gerek.
Aşgabat şäheriniň çäginde bu sowalyň jogabyny tapmakda oýlanyp oturasy kynçylyk ýok. «Üzüm» kafesi eýýäm bu hili jadyly pursatlaryň köp gezek şaýady bolupdy. Şonuň üçinem hatda ümsümligiň sesi hem eşidilmeýän bu rahat kafede durmuşyň kesgitli teklibini etmek iň ýerliklisi bolsa gerek.
Agşamky duşuşygy ýokary oňaýlylykda guramak üçin nämeler gerek?
haýsydyr bir maşgala derejesindäki şanly senä, mysal üçin gyzyň doglan gününe  Ýa bolmasa bu teklibi özbaşyna gyzykly bolar ýaly adaty günleriň birinde guramak;
«Üzüm» kafesiniň tapawutly aýratynlyklarynyň biri-de, bu ýerde islegiňe görä nahar sargyt edip bolýanlygydyr. Eger-de gyzyň naharda halaýan tagamlary we süýjülikleri bolsa, onda esasy aşpez bu nahary aýratyn islege laýyk edip taýýarlap berýär.
Kiçijik maslahat! Ýüzügi naharyň ýa-da suwuň içine salyp gizlemäň. Bu zyýanly täsiri döredip biler.
Bu hili çäräni guramak bilen, kafeniň bosagasyna gelnende aýdym-sazly garşy alyş dabarasynyň hem geçirilýändigini bellemek gerek. Professional pianinoçynyň «janly» ýerine ýetirmeginde diňlenjek sazlar bolsa bu gijäniň ýatdan çykmagyna hiç ýol bermez. A eger-de ýaşlaryň ikisiniň-de öz halaýan sazy ýa aýdymy bolsa, onda sazanda bu sazy islegler boýunça ýerine ýetirip berer.
«Käbir müşderiler üçin biziň kafemiz iň bir şowly ýerleriň birine öwrüldi. Ilkinji duşuşyklaryny «Üzüm» kafesinde geçiren ýaş juwanlar bu günki gün kafemize çagalary bilen yzygderli dynç almaga gelýärler» — diýip, kafeniň menejeri gürrüň berdi.
Durmuşyňyzda we iýmitleriňizde käbir üýtgetmeler girizseňiz size sagdyn bolmaga ýardam berer.
Zyýanly endiklerden gutulmak ýeterlikli däldir-olary peýdalysy bilen çalyşmak gerekdir. Huffington Postyň ýazmagyna görä iýmit boýunça hünärmenler immuniteti berkimek we özüňizi güýçli duýýar ýaly maslahat berýärler.
Şeýdip iýseňiz siz azyrak iýersiňiz, iýýän zadyňyz bolsa buterbrody ýöräp baran ýeriňizde ýa-da telewizoryň öňünde ýatyp göreniňizden has gowy siňer.
Şeýle-de diýetologlar umumy paçkadan ýa-da bankadan iýmiti alyp iýmegi maslahat bermeýärler, öz paýyňyzy aýratyn iýiň. Şeýlelikde, mysal üçin siz hozy tarelka aýratyn salyp iýseňiz paçkadan iýeniňizden az iýersiňiz.
Käbir adamlar arassa suwy köp möçberde ýönekeý içip bilmeýändigini, bu nejis we ýüreklerini bulaýandygy barada aýdýarlar. Suwa derek olar miwe suwyny, gazlandyrylan suwy, kofe we çaý içýärler.    Hünärmenleriň aýtmagyna görä, suw içmek-bu işläp çykaryp boljak endikdir. Stoluň üstünde arassa suwly çüýşäni guýuň, ýöne gapaksyz. Her bir ýarym sagatdan kiçijik owurt ediň.
haçan-da siz iýýän zatlaryňyzy ykjam çeýnesiňiz, onuň tagamy barada pikir edýärsiňiz, oöa seredýärsiňiz, doýmak duýgusu has tiz gelýär, witaminler we gymmatly maddalar has gowy siňýärler. Bu iýmite bolan düşünjeli gatnaşygy işläp çykarmaga ýardam berýär.
Eger-de siz bir zady iýmän goýsaňyz, ony şol wagt hapa salynýan sebede taşlaň, sebäbi galan zady siziň ýene agzyňyza salasyňyz geler, açlyk duýgusy bolmadyk ýagdaýynda-da. Bir saparlyk iýer ýaly bişirmegi we iýmitiň möçberini hasaplamagy endik ediň.
Agzyňyza bir zady salmakdan öň “men çyndan hem açmy ýa-da meniň ýüregim gysýarmy/keýpim ýokmy/howsala galýanmy?” diýen soragy bermäge endik ediň. Gara çöregiň bölejigini ýa-da gök almany öz öňüne getiriň-eger-de siz ony iýmäge taýýar bolsaňyz, onda siz dogrudan hem açsyňyz. Eger-de beýle dal bolsa, onda keýpiňiziň ýoklugy ýa-da howsalalyk meselesini başgaça çözmäge çalyşyň.
Durnukly şäherler – geljegiň gözýetimidir.
Şäherler diýmek — bu diňe  ýaşaýyş jaýlary däl-de, adamlaryň özaragatnaşygy,  ýaşamagy, zähmet çekmegi, bilim almagy, saglygyny berkitmegi üçin niýetlenilen çylşyrymly ulgamlar toplumy diýmekdir! Şäheriň nämedigi barada gysgaça jogap bermek örän kyn, çünki Şäher – bu diňe bir çäk bolman, eýsem adamyň hemişe kämilleşdirmäge we gowulandyrmaga ymtylýan özara gatnaşyklar ulgamydyr. Ynha şu ýerde ýönekeý şäherden iň döwrebap, innowasion ýokary tehnologiýalaryň ählisini özünde jemleýän Durnukly şähere geçiş amala aşyrylýar.
Durnukly şäher – adamyň ýaşaýyş şertleriniň we onuň daşky gurşawynynyň kämilleşdirmek  we gowulandyrmak maksady bilen Hökümetiň, işewür guramalaryň, önümçilik kärhanalaryň we täjirçilik däl guramalaryň arasyndaky hyzmatdaşlyk gatnaşyklarynyň hasabyna daşky gurşaw bilen sazlaşykly,  hem-de adamlaryň özaragatnaşygy,  ýaşamagy, zähmet çekmegi, bilim almagy, saglygyny berkitmegi üçin oňaýli sertleriň  döredilip, ösdürilýän, kämilleşdirilýän  şäheridir.
31-nji oktýabrda Bütindünýä durnukly şäherler güni bellenip geçilýär, şonuň bilen baglylykda BMG-niň Ösüş Maksatnamasynyň we Türkmenistanyň Oba hojalyk we daşky gurşawy goramak ministrliginiň “Türkmenistanda şäherleriň durnukly ösdürilişi: Aşgabatda we Awazada ýaşyl şäherleriň toplumlaýyn ösdürilişi” atly bilelikdäki taslamasy tarapyndan birnäçe işler amala aşyrylýar.
Durnukly şäher – bu strategik meýilnamalaşdyrma, geljegi nazarlama, geljekki nesiller hakynda aladadyr. Durnukly şäheriň strategiýasy ähli umumylyklary göz öňünde tutup, öz-özüni ykdysady taýdan üpjün etmäge ukyplylygy, şeýle-de raýatlaryň işjeň gatnaşmagy bilen, tebigatymyzyň ekologiýa ulgamlarynyň goralmagyny öz içine alýar. Biziň bu ugurdaky maksadymyz – şu günüň hözirini görüp, ertirimiz hakynda alada etmekdir!
Aşgabat şäherinde we Awazada toplumlaýyn pes uglewodorodly we howa üýtgemegi nukdaý nazardan durnukly çözgütleri kesgitlemek, işläp taýýarlamak we durmuşa geçirmek üçin ähli mümkinçilikleri we amatly şertleri döretmek;
Parnik emele getiriji gazlarynyň daşky gurşawa zyňylýan mukdaryny azaltmak hem-de daşky gurşawa ýetirilýän beýleki ýaramaz täsirleri aradan aýyrmak;
Daşky gurşawy goramak we durnukly ösüş baradaky maglumatlary ýaýratmakda ýardam bermek, bu ugurda edaralaryň we ýolbaşçylaryň mümkinçiliklerini artdyrmak, şeýle-de şäherleri durnukly ösdürmek  baradaky strategiýanyň we degişli kadalaşdyryjy hukuk namalaryň durmuşa geçirilmegine ýardam bermek arkaly toplanan tejribäni köpçülige ýaýmak hem-de umumy milli derejede taslamanyň synag çäreleriniň netijeleriniň gerimini giňeltmek.
Taslamanyň işe başlan pursadyndan başlap, biziň umumy maksatlarymyza ýetmek üçin niýetlenilen, dürli ugurlar boýunça taslama çäreleri durmuşa geçirilip başlandy.
Häzirki wagtda BMG-niň Ösüş Maksatnamasyň we Tükmenistanyň  Hökümetiniň, hususy pudagyň we jemgyýetçilik guramalarynyň özara hyzmatdaşlygy netijesinde energiýadan netijeli peýdalanmak, gaýtadan dikeldilýän energetikany ösdürmek, şäherleriň daşky gurşawynyň düzüm böleklerine gözegçilik etmek, şäherde galyndylary dolandyrmak, jemgyýetçilik maksatly binalarda “ýaşyl tejribeleri” ornaşdyrmak babatda tagallalary utgaşdyrmak işleri alnyp barylýar.
Geçen döwürde taslamanyň hünärmenleri “Gaýtadan dikeldilýän energiýa çeşmeleri hakynda” hem-de “Energiýany tygşytlamak we energiýadan netijeli peýdalanmak hakynda” Türkmenistanyň Kanunlarynyň taslamalaryny işläp taýýarlamaklyga, gaýtadan dikeldilýän energetikany ösdürmek baradaky Milli Strategiýanyň taslamasyny işläp taýýarlamaklyga işjeň gatnaşdylar, Türkmenistanyň elektrik energetika pudagynyň durnukly ösdürilmegine ýardam berýän kadalaşdyryjy tehniki resminamalaryň işlenip taýýarlanylmagyna goldaw berdiler. Aşgabat şäheriniň elektriküpjünçiligi ulgamlarynyň işini kämilleşdirmek hem-de parnik emele getiriji gazlarynyň daşky gurşawa mukdaryny azaltmak üçin maksady bilen taslama tarapyndan 60 sany güýç transformatorlary Aşgabat şäheriniň elektriküpjünçiligi ulgamlarynda gurnamak üçin satyn almak, we täze gurnalan transformatorlaryň energiýa auditini geçirmek, şeýle-de Aşgabat şäheriniň köçe yşyklandyryş ulgamynyň nusgalyk taslama geçirmek üçin bellenilen synag meýdançasynda swetodiod çyralary hem-de täze energiýatygşytlaýjy innowasion tehnologiýalary ornaşdyrmak boýunça işler alnyp barylýar.
BMG-niň Ösüş Maksatnamasyň hünärmenleri howanyň üýtgemegi barada Türkmenistanyň Milli Strategiýasynyň rejelenen görnüşini işläp taýýarlamaklyga işjeň gatnaşdylar, hem-de häzirki wagtda Howanyň üýtgemegi barada BMG-niň Çarçuwaly konwensiýasy üçin Türkmenistanyň howanyň üýtgemegi hakynda dördünji Milli habarnamaynyň taslamasynyň taýýarlanmagyny utgaşdyrýar.
Türkmenistanyň şäherlerinde ekologik gözegçilik ulgamyny kämilleşdirmek maksady bilen atmosfera howasynyň we suw serişdeleriniň hapalanmagynyň ýagdaýyna gözegçilik etmek üçin barlaghana enjamlarynyň, hem-de Türkmenistanyň Oba hojalyk we daşky gurşawy goramak ministrliginiň garamagyndaky edaralaryň ekologiýa barlaghanalary üçin barlaghana esbaplarynyň we himiki reagentleriniň iki tapgyry taslamanyň çäklerinde satyn alyndy we üpjün edildi. Aşgabatda we Awazada atmosfera howasynyň we suw desgalarynyň hapalanmagynyň ýagdaýyna ekologiýa gözegçiligi ulgamynyň işini kämilleşdirmek barada  maksatnamanyň taslamasyny taýýarlamak boýunça degişli işler alnyp barylýar.
Durnuklylyga tarap nobatdaky ädim hökmünde “Galyndylar hakynda” Türkmenistanyň Kanunyna degişli kadalaşdyryjy tehniki resminamalarynyň we kadalaşdyryjy hukuk namalarynyň birnäçesi Taslamanyň çäklerinde  taýýarlanyp başlanyldy, şeýle-hem galyndylary dolandyrmak barada Türkmenistanyň Milli Strategiýasynyň taslamasynyň işlenip taýýarlanylmagyna ýardam berilýär.
Tejribesini paýlaşmak hem-de gazanylan netijeleriň gerimini giňeltmek maksady bilen, taslamanyň hünärmenleri tarapyndanm, taslamanyň esasy milli hyzmatdaşlary: Türkmenistanyň Oba hojalyk we daşky gurşawy goramak, Energetika, Gurluşyk we binagärlik ministrlikleri, Aşgabat we Türkmenbaşy şäherleriniň häkimlikleri, “Türkmenawtoulaglary” Agentligi, Türkmenistanyň Senagatçylar we telekeçiler birleşmesi bilen yzygiderli hyzmatdaşlygy dowam edýärler. Bu hyzmatdaşlyk maslahatlary, okuw türgenleşiklerini, seminarlary geçirmek, hem-de iş toparlaryny döretmek arkaly amala aşyrylýar.
BMG-niň Ösüş Maksatnamasynyň ähli mümkin bolan ekologiýa çärelerine işjeň gatnaşýar, aýratyn hem plastik, aýna we kagyz galyndylaryny ýygnamak boýunça üstünlikli tejribesi aýratyn bellärliklidir. Bu ýerde galyndylaryň döredilmeýän ulgamyna däl-de, energiýa beriji çig malyň emele gelýän ulgamyny kemala getirmek mümkinçiligi tapawutlandyrylýar.
2019-njy we 2020-nji ýyllarda BMG-niň Ösüş Maksatnamasy tarapyndan plastik galyndylaryny ýygnamak boýunça çäreleriň birnäçesi durmuşa geçirilýär. Taslamanyň hyzmatdaşy – Türkmenistanyň Tebigy goramak jemgyýeti bilen bilelikde, galyndylary gelip çykyşy boýunça seljermek babatyndaky başarnyklary özleşdirmek we gaýtadan işlenýän önümleriň möçberini artdyrmak maksady bilen ilat arasynda galyndylary ýygnamak boýunça çäreler ýaýbaňlandyryldy. Çäreleriň birinji tapgyrynyň başlanan pursadynda diňe plastik ýygnanmaga degişlidi, häzirki wagtda ikinji tapgyryň çäklerinde plastik, aýna we kagyz galyndylary ýygnalýar.
Ýeri, biz durnukly şähere ýakynlaşmak üçin näme edip bileris?
Munuň üçin degişli tagallalary etmeli, perwaýsyz bolmaly däl we daş töweregimizdäki zatlardan rejeli peýdalanmaly. Özüňde, öz çagalaryňda we ýakynlaryňda geljegi nazarlaýan peýdaly endikleri kemala getirmeli: elektrik energiýasyny tygşytlamaly, energiýany az mukdarda sarp edýän enjamlary satyn almaly, suwdan tygşytly peýdalanmaly, galyndylary sortlap başlamaly we gaýtadan işlemek üçin tabşyrmaly, öýlerde daşky gurşawa edilýän zyýanly täsiri azaltmaga mümkinçilik berýän energiýa taýdan netijeli tehnologiýalary ulanmaly.
Sözümiziň ahyrynda BMG-niň Ösüş Maksatnamasynyň işiniň häzirki zaman “ýaşyl tejribeleriň” her bir hojalykda, her bir öýde ornaşdyrylmagyna, ulanylmagyna ýardam berilmegine gönükdirilendigini hem-de BMG-niň Ösüş Maksatnamasy bilen Türkmenistanyň Hökümetiniň arasynda, Türkmenistanyň şäherleriniň durnukly ösdürilmegine ýardam berjek täze maksatnamalary, strategiýalary işläp taýýarlamak we gazanylan tejribeleri giň gerimde durmuşa ornaşdyrmak boýunça  özara hyzmatdaşlyk mundan beýläk hem dowam ediler.
Döwlet durmuş kömek pullaryny almaga kimler hukukly we onuň möçberi nähili?
Pensiýa almaga hukugy bolmadyk  62 ýaşa ýeten erkek adamlar we 57 ýaşa ýeten aýal maşgalalaryň döwlet durmuş kömek pullaryny almaklyga hukuklary bar.
Döwlet kömek pullary hasabyny çykarmak üçin kesgitlenen başlangyç mukdarynyň (döwlet kömek pullarynyň hasabyny çykarmak üçin başlangyç möçberi 2020-nji ýyl üçin 322 manat, 2021-nji ýyl üçin 354 manat) 70 göterimi möçberinde döwlet durmuş  kömek pullary kesgitlenilýär.
Döwlet durmuş kömek pullaryny almak üçin nähili resminamalar zerur?
Döwlet durmuş kömek pullaryny almak üçin hemişelik ýaşaýan ýerinden Türkmenistanyň pensiýa gaznasynyň ýerli bölümine ýüz tutmaly.  Döwlet durmuş kömek pullaryny almaklyk üçin bellenen nusgadaky arzany, pasportyň (deregini tutýan resminamanyň) göçürmesini bermeli.
Haýsy ýagdaýlarda tölegler bes edilýär?
Döwlet durmuş kömek pullary şahsyň Türkmenistanyň çäginden hemişelik ýaşaýyş ýerini üýtgeden ýagdaýynda, pensiýa (döwlet kömek pullarynyň) berlip başlanmagy bilen ýa-da şahsyň aradan çykmagy bilen.
Döwletjan Ýagşymyradow  - UFC-nyň bosagasynda duran türkmen pälwany.
Türkmen baýdagyny halkara ýaryşlarynda asmana göterýän pälwan ýigidimiz Döwletjan Ýagşymyradow bilen söhbetdeş bolmak hyýaly mende öňden bardy. Ýakynda onuň paýtagtymyza söweş sambosy boýunça okuw-türgenleşik geçmek üçin gelendigini eşidenimde, dessine arzuwymy hakykata öwürmegiň aladasy bilen boldum...
Başa-baş söweş sungaty bilen gyzyklanýanlara Döwletjan Ýagşymyradowyň kimdigini aýtmagyň zerurlygy ýok. Bilýän bolsaňyz, dünýäde başa-baş söweş bilen bagly duşuşyklary guraýan iri guramalaryň ikisi — UFC we Bellator hereket edýär. Bu ugurda çykyş edýän ACB (Russiýa) guramasy ýokarda adyny agzan guramalarymyzdan soň üçünji ýerde durýar.
Soňky ýyllarda sport dünýäsinde gazanýan ajaýyp ýeňişleri bilen janköýerleriň söýgüsini gazanan Döwletjan Ýagşymyradow bilen gaýybana tanyş bolsak hem turuwbaşdan sözümiz alşyp gitdi.  Kesesinden synlana köne tanyşlaryň duşuşygyny ýatladan bu söhbetdeşligimizde onuň durmuşy, sport älemindäki üstünliklere uzaýan  ýoly hakynda giňişleýin pikir alyşdyk.
– Döwletjan, ilki bilen, ýakynda Rostow şäherinde geçirilen abraýly ýaryşda gazanan ýeňşiň bilen tüýs ýürekden gutlaýarys.
– Sag boluň. Gürrüňdeşlige başlamazdan öňinçä, uly abraýly ýaryşyň bosagasynda duran türkmen halkyny tüýs ýüregimden gutlaýaryn. Yklym derejesindäki abraýly ýaryşda türkmen türgenleriniň ýurdumyza abraý getirmeklerini tüýs ýüregimden arzuw edýärin.
– Türkmen pälwanlary bilen Ýapyk binalarda we söweş sungaty boýunça V Aziýa oýunlarynyň çägine girýän söweş sambosy babatynda tejribäňi paýlaşmak üçin paýtagtymyza gelipsiň?
– Dogrudanam, türkmen halky abraýly ýaryşyň bosagasynda dur. Men hem indi ençeme ýyl bäri başa-baş söweş sungaty bilen meşgullanyp, ussat tälimçilerden tejribe toplap gelýärin. Garaz, ýurdumyzda şeýle derejeli ýaryşyň geçirilýän wagty meniňem öz mynasyp goşandymy goşasym geldi.
– Häzirki wagtda halkara arenalardaky çykyşyňa hemmeler ýaýlymlarda tomaşa edýär, internet arkaly maglumat alýar. Ýöne, Döwletjan Ýagşymyradowyň häzirki, derejesine ýetinçä geçen saldamly ýoly dogrusynda köpler bilýän hem däldir.
– Meniň özüm Lebap welaýatynyň Serdarabat etrabynyň Türkmenistan daýhan birleşiginiň Hojameresen obasynda önüp ösdüm. Obada ulalamyzdan soň, oglanlar bilen mekdebimizde açylan karate seksiýasyna ýazyldym. Söweş sungatyndaky ilkinji ädimlerimi ussat tälimçi Jorakuly Jumaýewden aldym. Umuman, karate bilen 8 ýyl meşgullandym.
– Aslynda, başa-baş söweşde käbiri urgulary geçirmegi, käbirleri bolsa göreş tilsimlerini ulanmagy özüniň esasy ugry edinýär. Diýjek bolýanym, esasy ünsüňi urgularda jemleýäň-dä onda.
–  Şeýle diýsegem bolýar. Karateden soňam Türkmenabatda kikboks bilen meşgullandym. Ýöne diňe urgular bilen başa-baş söweşde ýeňiş gazanyp bolanok. Göreş tilsimlerinem hökman ele almaly. Göreşiň inçe tilsimlerini ele almaga mümkinçilik berýän grepling bilen içgin tanyşmagyma harkowly Anton Baçaraşwiliniň roly örän uludyr. Bu tälimçi başa-baş söweşe barmagyma-da esasy sebäpkär boldy.
– Ukrainanyň Harkow şäheri...
–  Soragyňyza düşündim. 2009-njy ýylda Harkowa ýokary okuw mekdebine girmek üçin bardym. Ilki başda bar ünsüm okuwda boldy. Dogrusy, men okuwymy karýeram bilen deň derejede ýöredýän. Häzir Harkowyň Milli ykdysadyýet uniwersitetinde aspirantura galdym. Bilimimi doly derejede ele almagym esasy maksatlarymyň biri.
– Ýadyma düşýä, Harkowda geçirilen duşuşyklaryň birinde sekizburçlyk arenada çykyş edýänleriň biri şikesi zerarly çykyş edip bilmedi. Şonda sen ringe çykyp, taýýar gelen garşydaşyň bilen deň derejede çykyş etmegi başarypdyň.
– Islendik başlangyja ilki bilen bir zat sebäp bolmaly-da. Men şonda oglanlar bilen duşuşyga tomaşa etmäge bardym. Şol gezek meniň paýyma “jek pot” düşdi diýip arkaýyn aýdyp bilerin. Şol duşuşyk karýeramyň başlamagyna-da sebäp boldy. Ýalňyşmasam, 2011-nji ýyldy. Garşydaşymam çehiýaly güýçli hasaplanýan Rudolf  Krişdi.
– Göni ýaryşa çykaýmag-a kyndyr. Taýýar garşydaş bilen bäsleşmek üçin taýynlyk derejäň elmydama ýokary bolmaly. Ýa-da bolmasa, şunuň ýaly ýagdaýlar ýüze çykar diýen maksat bilen ýaryşa tomaşa etmäge bardyňmy?
– Edil ringe çykaryna diýip barmandym. Ýöne professional türgen elmydama taýýar bolmaly. Ýaňy hem belläp geçdim, derejesi ýokary garşydaşlar bilen çykyş etmek üçin sebäp gerek. Şonuň üçinem dörän mümkinçiligi öz peýdaňa ulanmak üçin eliňden gelenini etmeli. Çykyş edip ýören bolsaň teklip tapylýar. Ýöne ýaňy başlanlara ringe çykmak örän kyn.
– Şondan soň teklipler gelip ugrapdyrda onda?...
– Şol pursatdan soň Ukrainada başa-baş söweşleri guraýan “Oplot” guramasy bilen şertnama baglaşdym. Ýöne men diňe bir başa-baş söweş boýunça meşgullanmandygymam aýdaýyn. Sportuň grepling, pankration hem-de fri-faýtdan ukrainanyň çempiony boldum. Fri-faýtdan dagy ussatlyk derejesine-de ýetdim.
— Free fight ugry sportuň haýsy görnüşine ýakyn?
— Aslynda Free fight başa-baş söweşi bilen meşgullanjak bolsaň hökman gerek. Ol söweş sambosyna örän ýakyn.
– Başa-baş söweşde özüňi dünýä ýaýmakda “Oplot” guramasynyň orny ulu-da diýmek?
– Abraýly guramada näçe duşuşyk geçirdiň?
– 10 duşuşyga gatnaşdym 2 ýeňlişim bar. Ýaňy aýdyşym ýaly, birinji geçiren duşuşygymy deňlikde tamamlapdym. Galanynam ýeňdim. Aslynda, häzirki wagta çenli geçiren duşuşyklarymyň 13-sinde ýeňdim, 5-sinde bolsa ýeňildim.
– Hemme ýeňlişleriň karýeraň başynda boldumy?
– Ýok başda 2 gezek ýeňildim. Üçünji ýeňlişimi ýatlasym gelenok. Russiýanyň Inguşetiýa Respublikasynda geçirilen M1 ýaryşyna bir hepde galanda güýçli garşydaş Mihail Rogozin bilen duşuşmak barada teklip gelipdi. Teklibi ikirjiňlenmän dessine kabul etdim. Doly derejede taýynlanyp ýetişmedim. Muňa garamazdan, iki raundlap garşydaşymy aldym-berdime saldym. Üçünji raundyň başynam gowy başladym... az salymdan ysgynym gaçdymy, nämemi... garaz ýeňildim. Şodur-şodur indi diňe azyndan üç aý öňünden duşuşyga taýýarlanyp başlaýan.
– Hemme işleriňi özüň ýöredýäňmi?
– Ýok, ýeke özüňe kyn düşýär. Iki ýyl bäri bu ugurda “kän çorba sowadan”  Karen Dalatýan bilen işleşýärin.
– “Kärdeşleriň” haýsysy bilen gatnaşyk saklaýaň?
– Russiýanyň ady belli türgeni Alekseý Aleýnik bilen egin-egne berip, bu ugurdaky ussatlygymy artdyrmaga çalyşýaryn. Onuň özi häzir UFC-de çykyş edýär. Meniň bu guramada çykyş etmegim barada mümkinçiligiň bolan wagty ýolbaşçylar bilen gepleşikleri geçirip berjekdigini aýtdy. Ýöne meniň häzirki maksadym ACB-niň çempionlyk guşagyny eýelemek.
– Bu guramada haçandan bäri çykyş edip gelýäň?
– Geçen ýylyň dekabrynda birinji duşuşygymy geçirdim. Şonda Wenada geçirilen duşuşykda angliýaly Den Konekini tehniki nokaut bilen ýeňdim. Ýakynda bolsa ABŞ-ly Jared Torgesony ýeňip, reýtingde altynjy orna geçdim. Ýarym agyr agramda çykyş edýän (93 kilograma çenli). Bu agramda bäsdeşlik örän ýokary.
– Diýmek, golaý geljekde siziň gatnaşmagyňyzda çempionlyk duşuşygyna tomaşa ederis-dä?
– Indiki duşuşygymy öňümizdäki oktýabrda ýa-da noýabrda geçirmekçi bolýan. Häzirki wagtda garşydaşym belli däl. Eger-de, şol duşuşygy öz peýdama tamamlasam, onda şondan soňky duşuşygym çempionlyk guşagy ugrunda bolar.
– Garşydaşym belli däl diýdiň welin... Aslynda näçe aý galanda garşydaşyň kimiň boljakdygy aýdylýar.
– Azyndan üç aý gerek bolýar. Geçen duşuşygymyň taýýarlygyny üç tapgyra böldüm birinjisi Harkowda geçdi, ikinjisinde Taýlandyň “Puket top-tim” sport zalynda urgularymy sazladym, üçünji tapgyr bolsa ýaryşyň geçýän ýerinde boldy. Garaz islendik ýaryşa özüňi taplamak üçin wagt gerek-dä.
– Häzirki wagtda kim bilen türgenleşik geçýäň?
– Ussatlygyň çägi ýok. Şonuň üçin birnäçe tälimçi bilen türgenleşik işlerini geçirýän. Esasanam  Edgar Garibýan meni ýaryşlara taýýarlaýar.
– Çempionlyk duşuşyga barýan ýol barada düşünje beräýseň?
– ACB-de geçiren iki duşuşygymam ýeňdim. Umuman meniň rekordym gowy. 13 ýeňiş. Bu hem guramanyň ýolbaşçylarynyň esasy ünsi çekýän zatlarynyň biri. Görkezijileriň gowy bolsa çempionlyk duşuşygyny gazanmak ýeňilräk bolýar.
– Soňky geçiren duşuşygyňda UFC-niň emini Herb Din eminlik edipdi. Seni ringe bolsa Jon Makkarti çykarypdy. Diýjek bolýanym, bu eminler diňe ýokary derejedäki ýaryşlarda eminlik edýärler.
– Ýaňy hem belläp geçdim. Biziň guramamyzyň reýtingi örän ýokary. Bizden Bellator ýa-da UFC guramalaryna geçmek mümkinçiligi has ýokary. Şonuň üçin oglanlar çempionlyk guşagyny gazanmak üçin ellerinde baryny edýärler.
– Diýmek seniňem esasy maksadyň UFC guramasyna geçmek-dä?
– Hawa. Ýöne, diňe ACB-de çempionlyk guşagyny gazananymdan soň.
– Umuman islendik ugurdadygyňa garamazdan, öz öňüňde maksat goýup şoňa ýetmäge ymtylmaly. Seniňem öz öňüňde goýan maksadyňa ýetmegiň tüýs ýürekden arzuw edýärin.
– Sag boluň. Menem mundan beýläk hem janköýerlerimi begendirmek üçin elimden gelenini ederin. Ýogsa, ilki başda ýeňleýin ýa-da ýeňilmäýin maňa kän bir agyr degmezdi. Bir söz bilen aýtsam ýeňilmekden gorkman ýaryşa çykýardym. Indi bolsa bu ýagdaý düýbünden başga, janköýeriň köpeldigiçe olaryň ynamyny ödemäge çalyşýarsyň. Bu-da goşmaça jogapkärçiligi üstüňe ýükleýär.
– Häzirki wagtda hormatlyPprezidentimiz tarapyndan ýurdumyzda ýaşlary sporta, bedenterbiýä çekmek babatynda uly işler alnyp barylýar. Seniňem ýaşlaryň sport bilen meşgullanmagyna itergi berjek maslahatlaryň bardyr.
– Ilkinji aýtjak zadym-a elmydama sport bilen meşgullanyň. Meniň elimden tutup, şu derejelere ýetiren adam ýok. Diňe öz halal zähmetim bilen, sagdyn-durmuş ýörelgesini özümiň esasy maksadym edinendigim üçin şu zatlar boldy. Şonuň üçinem diňe gowulardan görelde alyň diýmek isleýärin.
– Beren gyzykly gürrüňleriňiz üçin köp sag boluň. Çykyş eden ähli ýaryşlaryňyzda türkmen baýdagyny elmydama asmanda parlatmak miýesser etsin.
– Sag boluň.
Döwrebap jins egin-eşikleriniň has ykjamyny nädip saýlamaly.
Skinni jinsleri bedende dykyz oturyp, gurluşy owadan, uzyn aýakly müşderiler üçin niýetlenendir. Ol örän ykjam hem-de beden üçin ýakymlydyr. Şeýle hem modalar dünýäsine has batyrgaý çemeleşýän alyjylar üçin tikinçi-dizaýnerler ekstra-skinni jinslerini hödürleýärler.
Bu önümlere bedeniň but böleginden ýa-da dyzdan başlanýan giň biçüw häsiýetlidir. Ol 2021-nji ýylyň iň döwrebap biçüwli egin-eşikleriniň biridir. Modalar dünýäsiniň geçmişinden şu güne «gaýdyp gelen» bu jinsler müşderileriň ýene söýgüsini gazanmagy başaryp, il arasynda aýdylýan: «Ähli täzelikler — gowy ýatdan çykarylan könelikler» diýen aýtgynyň dogrudygyny görkezdi. Klýoş biçüwli jinsleri erkin hereket etmäge mümkinçilik berýär.
Giň biçüwdäki bu jins önümleri uniseks, ýagny zenanlara hem-de erkeklere niýetlenen egin-eşikleriň döreýşi bilen ýaşdaşdyr. Olar örän rahatlygy bilen tapawutlanýarlar. Olary epläp, islendik egin-eşik bilen geýmek bolýar.
Skinni bilen deňeşdirilende, bu jinsler biraz giň biçüwlidir. Olar nusgawy biçüwdäki jinsler bilen dar biçüwli balaklaryň aralygyndaky görnüşdir.
Adatça, nusgawy (klassyky) jins önümleri «straight» ýa-da «regular» diýen at bilen belgilenýär. Bu jinsleriň islendik beden gurluşyna laýyk gelmegi we gözelleşdirmegi olaryň esasy aýratynlygydyr.
Skinniniň bu nusgasy asyl biçüwli görnüşinden uzynlygynyň topukdan çala geçýändigi bilen tapawutlanýar.
Döwrebap jins balaklarynyň biçüwi ýokardan başlanýan, ýagny bedeniň bil bölegine çenli geýilýän görnüşleri birnäçe ýyllap meşhurlygyny saklady. Bu jinsler bedeniň bil böleginiň gözel görünmegine ýardam edýär. Şeýle hem bu biçüwdäki jinsler geýinmegiň islendik görnüşine laýyk gelýär.
Jogerler — manjetli, ýagny aýak ujy yzyna eplenýän sport balaklary. Bu jins önümleri dostlaryň bilen şähere gezelenç etmek üçin iň rahat geýimdir.
Jins önümleriniň ýokarda atlandyrylan görnüşlerinden başga-da, özara tapawutlandyrmak ýeňil düşmeýän onlarça biçüwleri bar. Şol sebäpli-de bu işi ýörite hünärmenlere ynanmak ýerliklidir.
Şeýlelikde, «Berkarar» söwda-dynç alyş merkezinde hem-de paýtagtymyzyň G.Ezizow adyndaky köçesindäki 14-nji tapgyr ýaşaýyş jaý toplumynyň 20-nji «Nebitgaz» jaýynda ýerleşýän «Colin’s», «KotonWomen» we «Mavi» haryt-nyşanly dükanlarynyň hünärmenleri müşderileriň rahat jins egin-eşikleri saýlamagynda degerli maslahatlary berýärler. Tejribeli hünärmenleriň jins matasyndan tikilen egin-eşikleriň täze hem döwrebap biçüwdäki nusgasy bilen tanyşdyrmagy alyjylaryň gerekli önümi çalt saýlamagyna we wagtyny tygşytlamagyna ýardam edýär.
Döwrüň saglyk sahawaty.
— Lukman bolmadyk bolsaňyz, başga haýsy hünäri saýlardyňyz? Başga haýsy ugurda şeýle derejä ýetip bilerdiňiz?
— Jan ogul, adamy jan-dilden söýeniňden soň, özüňi onuň gullugyna gaýym bagyşlanyňdan soň, hünäriň näme parhy bardyr?!.
Bu gysgaça söhbede şaýat bolanym bäri, kän ýyllar geçdi. Ýöne şol sözler weli, ýatdan çykyp gidibermändir...
Adamlary söýmek uly hünärdir — diýen setirleri bilen utgaşyp, bilelikde ýaňlanýar.
Hawa, kär-kesbiň parhy ýok, kämillik adamy söýmekden başlanýar.
Adama söýgi diýlende bolsa, öňi bilen, lukmançylyk kesbiniň hakyda gelýäni çyn...
10-njy oktýabrda ýurdumyzda Saglygy goraýyş we derman senagaty işgärleriniň güni bellenildi. Özi-de dost-doganlyk ýurtlardan myhmanlaryň gatnaşmagynda deňli-derejeli, tutumly bellenildi. Bu baýram, göräýmäge, bir ulgamyň işgärleriniň hünär baýramy ýalydyr. Emma ol diňe göräýmäge şeýle.
Saglyk — islendik ýurduň ilatynyň durmuş abadançylygynyň görkezijisi.
Döwletiň ähli kuwwaty, rowaçlyk binýady — il-halkynyň saglygynda.
Saglyk — raýatyňky. Goragy — jemgyýetiňki.
Ine, şu jähetden alanyňda, bu senäniň tutuş halk, döwlet ähmiýetli baýramdygy, has anygy, adamy söýmegiň, adamy mertebelemegiň baýramydygy aýan-aýdyň boluberer.
Baýramçylyk gününde hormatly Prezidentimiz Gurbanguly Berdimuhamedow paýtagtymyzda birbada iki iri merkezi — Halkara ýanyk şikeslerini bejeriş merkezini we Estetiki merkezi dabaraly açyp bermek bilen, bu senä aýratyn dereje, giň gerim berdi.
Toý donuny geýen ýurdumyzy döwrüň belent joşgunyna beslän bu wakalar barha ýakynlaşyp gelýän hemişelik Bitaraplygymyzyň şanly 25 ýyllygynyň tutumly-toplumly toý dabaralarynyň başyny başlady.
Ine, ak şäherimize aklyk goşan, Aşgabada täze halynyň göli deýin ýaraşan tutumly merkezleri synlaýarys.
Muhammet Gaýmaz Türkmeniň: “Saglyk sag adamyň başyndaky altyn täçdir. Emma ony diňe näsaglar görýär” diýen sözlerini, meger, eşidensiňiz. Bu gün halkymyzyň başyndaky sap altyndan saglyk täjini hemme görýär. Dünýä görýär. Sebäbi ol täç, ine, şeýle kaşaňdan-kaşaň saglyk köşkleri bolup öwşün atýar...
Halkara ýanyk şikeslerini bejeriş merkezi, Estetiki merkez barada eýýäm metbugatda, teleradioýaýlymlarda kän zatlar aýdyldy, maglumatlar halk köpçüligine jikme-jik ýetirildi.
Esasy aýtmaly zat, bu merkezleriň her biri milli saglygy goraýyşda täze tejribe, täze tapgyr! Biz şeýle diýenimizde, haýsydyr bir ugur boýunça ýörite merkez derejesinde iş tutulmagynyň has netijeli, has giň gerimli bolýandygyny nazara alýarys.
Bäş gatly, 130 orunlyk Halkara ýanyk şikeslerini bejeriş merkezi — bu ugurda dünýäniň ösen tejribeleri öwrenilip-özleşdirilip gurlan merkez. Ol “Tiz kömek” gullugy bolan kabul ediş, maslahat beriş, anyklaýyş, barlaghana, “Berzeňňi” bejeriş suwy bilen bejerýän balneologiýa, dikeldiş-reabilitasiýa, endoskopiýa, zyýansyzlandyryş (sterilizasiýa), barokamera hem-de ýatymlaýyn bölümleri bilen döwrebap sagaldyş merkeziniň aýratynlyklaryna eýedir.
Germaniýadan gelen tanymal alym we lukman Ulrih Şaller ýanyk şikesli näsaglar üçin ýöriteleşdirilen merkeziň döredilmeginiň möhümdigi barada aýtmak bilen, Gündogar lukmançylygynyň bu ulgamynda orta asyrlardan bäri lukman we filosof Ibn Sinanyň meşhurdygyny ýatlatdy. Diýmek, bu merkez ýurdumyz üçin hem-ä täze desga, hemem bu toprakdaky gadymy däpleriň mynasyp dowam etdirilýändiginiň mysalydyr.
Estetiki merkez bolsa saglygyň hem gözelligiň utgaşykly usullaryny özünde jemleýär. Täze desga ýurdumyzda bu pudagyň innowasion, öňdebaryjy tejribeleriniň ornaşdyrylmagydyr, ilata kosmetologik we bejeriş-öňüni alyş kömegini bermekde ýokary derejeli, toplumlaýyn hyzmatlaryň ýola goýulmagydyr. Merkeziň möhüm aýratynlygy bolsa dürli ugurlaryň hünärmenleriniň bilelikdäki işi, hünärara baglanyşygydyr. Lukmançylyk kosmetologiýasy, estetiki kosmetologiýa, bedeni düzediş, sagaldyş, podologiýa we ortoniksiýa, gözellik bölümlerini özünde birleşdirýändigi onuň döwrebap kosmetologiýanyň ähli ugurlaryny içine alandygyny görkezýär.
Estetiki merkez ýurdumyzda hem-ä täze ugurly desga, şonuň bilen bir hatarda hem döwrebap innowasion tehnologiýaly lukmançylyk we ýöriteleşdirilen enjamlary bilen sebitde deňi-taýy bolmadyk merkezdir. Onuň Türkmenistanyň Senagatçylar we telekeçiler birleşmesiniň agzalary tarapyndan gurlandygy bolsa türkmen hususyýetçileriniň işiniň barha giň gerim alýandygynyň güwäsidir.
“Zeri zergär tanar” diýleni. Täze açylan desgalaryň ýokary hil aýratynlyklaryny tassyklap, dünýäniň abraýly ugurdaş halkara merkezleriniň birnäçesi degişli güwänamalarydyr sylaglary gowşurdylar.
Asyl kesbi-hünäri boýunça lukman bolan milli Liderimiziň uzak geljegi nazarlap durmuşa geçirýän saglygy goraýyş strategiýasy örän köpugurlydyr, giň gerimlidir. Ol häzirki zaman saglygy goraýşynyň ähli jähetlerini özünde birleşdirýär.
Uly derýalaryň tagamynyň damjalardan, gyzyl-çog baharyň keşbiniň güllerden belli bolşy ýaly, uly hakykat pursatlarda açylýar. Uzaga gitmezden, geliň, soňky günleriň käbir mysallaryna ýüzleneliň.
— Birleşen Milletler Guramasynyň Baş Assambleýasynyň 75-nji mejlisinde wideoýazgy arkaly çykyş edip, häzirki zamanyň ählumumy wehimine öwrülen howply ýokanjyň ýaýramagynyň öňüni almakda Türkmenistanyň täze başlangyçlaryny beýan etdi;
— Halk Maslahatynyň mejlisinde saglygy goraýyş işgärlerine durmuş ýeňilliklerini bermek hakynda Karara gol çekdi. Kararda dünýäde dörän ýiti ýokanç keseliň ýurda getirilmeginiň we ýaýramagynyň öňüni almagyň çäginde raýatlaryň saglygyny berkitmäge we goramaga gatnaşýan döwlet saglygy goraýyş edaralarynyň saglygy goraýyş işgärleriniň aýlyk zähmet haklaryna şol işleri ýerine ýetirýän döwrüniň dowamynda goşmaça hak tölemek bellenilýär. Degişli saglygy goraýyş işgärlerine döwlet maksatnamalarynyň çäginde gurulýan hususy ýaşaýyş jaýlarynyň hem-de hususy ýaşaýyş jaýyny gurmak üçin mellek ýerleriniň kanunçylyga laýyklykda ilkinji nobatda berilmegi hem üpjün ediler;
— «Saglyk» Döwlet maksatnamasynyň täze redaksiýasyny taýýarlamak başlangyjyny öňe sürdi;
— ýurdumyzyň çägini arassaçylyk taýdan goramak we howply ýokanç keselleriň öňüni almak maksady bilen, Döwlet serhediniň üstünden geçilýän gözegçilik-geçiriş ýerlerinde ilatyň saglygyna köpçülikleýin zyýan ýetirip biljek islendik hadysalar ýüze çykan ýagdaýynda, gözegçiligiň aýratyn we has güýçlendirilen goşmaça görnüşlerini geçirmegiň Tertibini tassyklady;
— 2021-nji ýylda öndüriljek bugdaý ununyň düzümini peýdaly serişdeler bilen baýlaşdyrmak üçin Birleşen Milletler Guramasynyň Çagalar gaznasy bilen “Premiks” azyk goşundysyny satyn almak barada goşmaça ylalaşygy baglaşmak hakynda Çözgüde gol çekdi;
— 2021 — 2025-nji ýyllar üçin waksinalary we immunizasiýa enjamlaryny satyn almagyň Meýilnamasy bilen bagly Karara gol çekdi;
— Türkmenistanyň saglygy goraýyş we derman senagaty işgärleriniň güni mynasybetli döwlet sylaglary bilen sylaglamak hakynda Permana gol çekdi...
Bu çözgütlerdir başlangyçlar biri-biriniň üstüni ýetirýär, häzirki has jogapkärli döwrüň talaplaryndan ugur alnyp, halkyň abadan durmuşyna möhüm tagallalaryň gönükdirilýändigini görkezýär.
Biziň döwrümiziň esasy aýratynlyklary hakda pikir öwreniňde, öňi bilen, “toplumlaýynlyk we yzygiderlilik” diýen sözler zybana gelýär. Hormatly Prezidentimiziň alyp barýan örän oýlanyşykly, köpugurly durmuş syýasaty döwrebap şertleriň gerimini merkezden ýurduň tutuş çäklerine çenli giňeltdi. Meselem, haýsydyr bir iri desga paýtagtda guruldymy, ara uzak wagt düşmezden, sebitlerde hem şeýle desgalaryň gurluşygyna girişilýär.
Ine, sanlyja gün ozal paýtagtymyzda bolan iri saglygy goraýyş desgalarynyň açylyş dabaralaryny ýakyn günlerde ýurdumyzyň dürli sebitlerinde iri merkezleriň açylyşy dowam eder.
Anyk aýtsak, Ahal welaýatynyň Ak bugdaý etrabynyň Bagabat şäherçesinde — tebigatyň täsinden tereň künjeginde döwrebap şypahananyň gurluşygy tamamlaýjy tapgyrda dowam edýär. Onuň il-halka gapylaryny giňden açjak güni uzakda däl.
Gökdepe etrabynda gurluşygy paýawlan Ýokanç keseller hassahanasyny-da şu güýzde ulanyşa bermek meýilleşdirilýär.
Balkan welaýatynyň Türkmenbaşy şäherinde 400 orunlyk Köpugurly saglyk merkeziniň we Ýokanç keseller hassahanasynyň gurluşygy gyzgalaňly alnyp barylýar.
Daşoguz welaýatynda 450 orunlyk Köpugurly saglyk merkeziniň we Onkologiýa hassahanasynyň gurluşygy dowam edýär...
Geliň, şu ýerde biraz yza çekilip, käbir seneleri ýatlalyň.
2018-nji ýylda Lebap welaýatynda diňe bir Türkmenistanda däl, eýsem, Merkezi Aziýada iri köpugurly lukmançylyk merkezi açyldy. Giden bir şäherçäni ýatladyp duran, öňdebaryjy ýöriteleşdirilen lukmançylyk enjamlaryndan “ýüküni tutan” bu toplum köpugurly merkezi we ýokanç keseller hassahanasyny, şeýle hem lukmanlar üçin niýetlenen ýaşaýyş jaýlaryny öz içine alýar. Bu merkezde, milli Liderimiziň tabşyrygyna laýyklykda, goňşy Owganystanyň halkynyň saglygynyň bejerilmegi üçin ähli zerur şertler döredilendir.
Şeýle hem şol ýyl Mary şäherinde täze dört gatly çagalar hassahanasy işläp başlady, bu ýerde tutuş Mary welaýatyndan körpelere hyzmat edilýär. Esasy wezipesi innowasion usullar arkaly keselleriň öňüni almakdan we bejermekden ybarat bolan bu hassahana halkara ölçeglere doly laýyk gelýär.
Häzirki zamanyň ählumumy çylşyrymly ykdysady şertlerinde hem öz halkynyň abadan durmuşy ugrunda şeýle iri gurluşyklary bökdençsiz amala aşyryp bilýän döwlet kuwwatlydyr. Ýurdumyzda şeýle iri taslamalar her bir ugurda amala aşyrylýar.
Biziň döwrümiziň saglygy goraýyş desgasy diýmek kaşaň bina, innowasion tehnologiýalar, iň täze tejribeler diýmekdir. Ýöne bu aýdylanlar heniz diňe daşky şertlerdir. Saglygy goraýyş desgasynyň netijeliligini lukmanlaryň ýokary taýýarlygy, döredilen mümkinçilikleriň ýerlikli ulanylmagy kesgitleýär. Döwrümiziň täze saglyk desgalarynyň ählisinde hünäri kämilleşdirmegiň, ylmy gözýetimleri giňeltmegiň mümkinçilikleriniň, oňyn şertleriniň göz öňünde tutulmagy şu möhüm talapdan ugur alýar.
Ine, şunuň ýaly köpugurly işleriň sazlaşykly guralyşy hem lukman Arkadagymyzyň ynsanperwerlige, halk hakyndaky çynlakaý aladalara ýugrulan syýasatynyň aýratynlyklaryny “toplumlaýynlyk we yzygiderlilik” diýen sözler bilen aňlatmaga esas berýär.
Saglygy goraýyş we derman senagaty işgärleriniň gününiň täsirinde söhbet edýärkäk, hormatly Prezidentimiziň şol günlerde il-halkymyza gowşan “Türkmenistanyň dermanlyk ösümlikleri” atly ylmy-ensiklopedik kitabynyň 12-nji jildi barada kelam-agyz aýtmak parzdyr.
Milli Liderimiziň nygtaýşy ýaly, saglyk diýmek diňe synalaryň abatlygy däl, eýsem, ruhuň we bedeniň sagdynlyk sazlaşygyny, umuman, dogry ýaşamagyň ähli kadalaryny öz içine alýar.
Doly bahaly saglyk bolsa tebigat bilen, tebigata ýakynlyk bilen mümkindir.
Tebigata söýgi — Watana söýgi. Diňe Watanyny tüýs ýürekden söýen ynsan onuň ot-çöpleriniň hem diline düşünip biler.
Alym hem lukman Arkadagymyzyň “Türkmenistanyň dermanlyk ösümlikleri” atly 12 jiltlik kitabyny, aslynda, on iki synanyň abatlygynyň özboluşly elipbiýine, sagdynlygyň tebigy mekdebine meňzedesiň gelýär.
Kitabyň täze jildinde ýurdumyzyň dermanlyk ösümliklerini etnobotaniki we etnolukmançylyk ylmy jähetinden öwrenmegi derwaýys hasaplap, ony şu günüň möhüm wezipesi hökmünde öňe çykarylýar.
ÝUNESKO-nyň Bütindünýä milli mirasynyň Sanawyna girmäge hut mynasyp diýip hasap edýärin”.
Munuň özi döwletli başlangyçdyr.
Biz “Ýer togalagynda näçe ynsan bar bolsa, şonça-da bagt hakynda pikir, kesgitleme bar” diýýäris. Ýöne bagt hakyndaky şol millionlarça, milliardlarça kesgitlemedir oý-pikirler bir jümlede bir-birine gol berýär, umumylaşýar: “Bagt saglykdadyr!”. Hawa, saglyk bagta barýan sanýetmez ýollaryň badalgasydyr we ahyrky jemidir. Türkmençilikde hal-ahwal soraşylanda: “Saglykmy?” diýilmeginiň, hoşlaşylanda: “Saglykda görşeliň!” diýilmeginiň, her nähili ýagdaýda-da: “Baryny görmäge başym dik bolsun!”, “Sag başym — soltan başym” diýilmeginiň hikmeti özündedir.
Görnüşi ýaly, zamananyň “Berkarar döwletiň bagtyýarlyk döwri” diýen buýsançly adynyň düýp mazmuny, öňi bilen, saglygy goraýyşda amala aşyrylýan tutumly işlerde açylýar.
Esasy Kanunymyzdaky: “Türkmenistanda jemgyýetiň we döwletiň iň ýokary gymmatlygy adamdyr” diýen binýatlaýyn kada bu döwletli işlerde açylýar.
Hormatly Prezidentimiziň “Döwlet adam üçindir!” diýen pähim-parasatly ýörelgesi şu işlerde aýdyň açylýar.
Kakamyrat REJEBOW.
Dünýä belli haryt-nyşanlarynyň döreýiş taryhyndan.
Türkiýede öndürilýän döwrebap hem özboluşly biçüwli egin-eşikler Türkmenistanda hemişe uly islegden peýdalanýar. Olaryň tapawutly aýratynlygy hökmünde bu lybaslaryň diňe bir dünýäniň moda täzeligine eýermegi däl-de, ýokary hilliligi hem-de öňdebaryjy modalar öýüniň lybaslary bilen deňeşdirilende, bahasynyň amatlylygy hem öňe saýlanýar.
Türkiýäniň egin-eşikleri öndürýän haryt-nyşanlarynyň sany kän. Biz  olaryň ýurdumyzyň bazarlarynda alyjylaryň ýokary islegine eýe bolanlarynyň döreýiş taryhy bilen tanyşdyrýarys.
«Colin’s» haryt-nyşanly jins egin-eşikleriniň watany Türkiýedir. Alyjylar olar bilen ilkinji gezek 1983-nji ýylda tanyşdylar. Şol döwürlerde bu haryt-nyşanly egin-eşikler Stambulda ýerleşýän kiçijek tikin kärhanasynda taýýarlanylýardy. Ilki badalar bu kärhanada gyş üçin niýetlenilen paltolar we tüýli kurtkalar tikilýärdi. Jinsden taýýarlanylan egin-eşikleriň ilkinji jübüti 1986-njy ýylda alyjylara ýetirildi. «Colin’s» haryt-nyşany çalt depginler bilen ösdürilip, diňe bir Türkiýede däl, eýsem, daşary döwletleriň birnäçesinde meşhurlyk gazanmagy başardy.
«Colin’s» haryt-nyşanynyň esasy «ýüzi» jins jalbarlarydyr. Uly göwrümli tikinçilik kärhanasynda jinsden egin-eşikleriň başga-da birnäçe görnüşleri ― kurtkalar, kombinezonlar, ýubkalar, ýeňsizler, şeýle hem köýnekçelerdir jemperler taýýarlanylýar.
«Colin’s» dünýäbelli haryt-nyşanly egin-eşikleriň arzan bahaly nusgasyny däl-de, şol tikin kärhanalarynyň gymmatbahaly lybaslaryna garanyňda, elýeter bolan ýokary hilli hem-de özboluşly harytlary öndürýär. Şeýle hem «Colin’s» dünýäbelli «Calvin Klein», «Tommy Hilfiger», «Lee», «Ralf Lauren» ýaly haryt-nyşanlarynyň we beýlekileriň buýrmasy boýunça hem egin-eşikleri tikmek bilen meşgullanýar.
Häzirki wagtda «Colin’s» haryt-nyşanynyň egin-eşikleri ABŞ-da, Russiýada, Ýewropada, Demirgazyk we Günorta Amerikada, Ýakyn Gündogarda, ýagny dünýäniň 30-dan gowrak ýurtlarynda satylýar. Bu söwda haryt-nyşany Türkmenistanda hem meşhurdyr. Ol, ylaýta-da, ýurduň ýaşlarynyň hem-de ýetginjekleriniň arasynda ýörgünlidir. «Colin’s» haryt-nyşanynyň egin-eşikleri, nusgawy görnüşe wepalylygy saklamak bilen, ýokary hil derejesine hem-de döwür bilen aýakdaş gitmäge bolan ymtylyşa eýedigi bilen tapawutlanýar.
«Koton» egin-eşikleriň önümçiligi boýunça transmilli türk kompaniýasydyr. Onuň ilkinji hem örän kiçijek dükany 1988-nji ýylda Stambulda açylypdy. «Koton» haryt-nyşany bilen egin-eşikler, aýakgaplar we goşmaça bezeg harytlary (aksessuarlar) öndürilýär.
«Koton» öz önümlerine bir möwsümde birnäçe gezek täzelik girizýändigi sebäpli, «fast-fashion» haryt-nyşanlaryna degişlidir. «Koton» has gymmatbahaly haryt-nyşanlarynyň önümlerinden nusga alyp, olara meňzeş harytlary öndürýär we alyjylara amatly bahalar bilen satýar. Bu bolsa müşderilere gymmatbahaly hem-de döwrebap harytlaryň elýeterliligini döredýär. «Koton» haryt-nyşanynyň önümleri, ilkinji nobatda, ýaş alyjylar üçin niýetlenýär. Şeýle hem bolsa harytlaryň has uly ýaşly alyjylara niýetlenip öndürilenleri-de bardyr.
Haryt-nyşanynyň çagalar üçin niýetlenilen «Koton Kids» bölegi 2016-njy ýylda döredildi. Şol ýylda «Koton Jeans’s» boýunça hem önümçilik ýola goýuldy. «Koton» zenanlar, erkekler hem-de çagalar üçin egin-eşikleriň ähli görnüşlerini ― içki geýimlerden başlap, kurtkalardyr jinslere çenli harytlary öndürýär.
«Mavi» Türkiýäniň jins egin-eşiklerini öndürmekde dünýäbelli haryt-nyşanly kompaniýasydyr. Kompaniýany esaslandyryjy türk modelýeri Ersin Akarlilardyr. Bu haryt-nyşanynyň egin-eşiklerini ölçeg, reňk hem-de görnüş babatda köpdürlüligi tapawutlandyrýar. «Mavi» jins jalbarlary islendik beden gurluşy, boý uzynlygy nazara alnyp taýýarlanylýar. Bu bolsa müşderileriň daşky görnüşinde käbir ýetmezçilikleri aradan aýryp, gözegelüwlilik döredýär.
Mundan başga-da, «Mavi» haryt-nyşany şortikleriň, ýubkalaryň, zenan köýnekleriniň, ýantorbalaryň, ýokarky egin-eşikleriň dürli görnüşlerini, şeýle hem goşmaça bezeg harytlary (aksessuarlar) we jempirleridir köýnekçeleri öndürýär. «Mavi» haryt-nyşanynyň önümleri dünýäniň 35 döwletinde satylýar.
«Ramsey» nusgawy biçüwli hem-de ýokary hilli erkek egin-eşiklerini öndürýän haryt-nyşanydyr. Kompaniýanyň esasy «ýüzi» bolup, nusgawy görnüşli erkek iş kostýumlary öňe saýlanýar. Bu haryt-nyşany bilen aýratyn jalbarlar, penjekler, köýnekler, içki köýnekçeler we köýnekçeler öndürilýär.
Tikinçilik we erkek egin-eşikleriniň söwdasy boýunça türk kompaniýasy «Ramsey» geçen asyryň 70-nji ýyllarynda Londanda esaslandyryldy. Ramsey haryt-nyşanynyň egin-eşikleri hakyky erkek keşbiniň nusgawylyk häsiýeti bilen tapawutlanýar. Köpler bu egin-eşiklerde Londona mahsus aýratynlygy görýärler. Häzirki wagtda «Ramsey» haryt-nyşanly egin-eşikleri dünýäniň 26 ýurdunda söwda dükanlary arkaly alyjylara ýetirilýär. «Ramsey» haryt-nyşany «Liwerpul» atly britan futbol ýygyndysynyň egin-eşik hemaýatkäri bolup çykyş etdi.
«Altinyildiz» söwda haryt-nyşany 1952-nji ýylda Türkiýede döredildi. Şunuň bilen baglylykda, ol biziň makalamyzda agzalan haryt-nyşanlarynyň iň gadymysydyr. Ol Türkiýede erkek we zenan iş kostýumlaryny öndürmekde öňdebaryjy «fast-fashion» kompaniýalarynyň hatarynda tanalýar. Häzirki wagtda «Altinyildiz» haryt-nyşanynyň nusgawy erkek iş kostýumlary, penjekleri, jalbarlary, köýnekleridir plaşlary kompaniýanyň esasy harytlary bolup öňe saýlanýar.
«Altinyildiz» haryt-nyşanynyň erkek kostýumlarynyň tapawutly aýratynlygy olaryň matalarynyň hili bilen baglydyr. Şunda kompaniýa tarapyndan çig mal hökmünde elastan bilen birlikde inçesüýümli kaşemir, moher (tüýjümek) we 100 göterim pagta garylyp ulanylýar. Kostýumlaryň ýokarky böleginiň tikiliş aýratynlygy göwräni dik hem-de ykjam görnüşe getirip, «Altinyildiz» haryt-nyşanly önümleriň özboluşly gözegelüwliligini döredýär.
Şeýle hem «Altinyildiz» haryt-nyşanly egin-eşikleri ýokary tehnologiýa esasynda taýýarlanýan, hapa götermezligi we suwa durnuklylygy bilen tapawutlanýan, şeýle hem öz-özüni arassalamak häsiýeti mahsus bolan matalardan tikilýär. Bu matalar gyzgyny sazlaýjylyk häsiýetine hem eýedir.
Ýokarda agzalan «Mavi», «Ramsey», «Colin’s» we «Koton» haryt-nyşanly egin-eşikleriň ählisini ýurdumyzdaky «Berkarar» söwda-dynç alyş merkezinden satyn almak mümkinçiligi bardyr. Bu dükanlarda her bir alyjy öz ruhuna, islegine we durmuş aýratynlygyna laýyk gelýän  harytlary tapmagy başarar.
Dünýä futbolunyň rowaýaty şahsyýetleriniň terjimehaly “Belet film” hyzmatynyň tomaşaçylary üçin hödürlenýär.
Dünýäde ýüzlerçe million futbol janköýerleri bar. Ýöne futbola janköýerlik etmeýän beýleki adamlar hem Pele, Ronaldo, Messi we beýleki meşhur futbolçylaryň atlaryny gowy bilýärler. Topa kämil erk edýän bu şahsyýetleriň terjimehaly gyzykly hem-de dünýä futbolynyň taryhy bilen gönüden-göni baglanyşykly möhüm wakalardan doludyr. “Türkmentelekom” elektrik aragatnaşyk kompaniýasynyň “Belet Film” hyzmaty iň meşhur futbolçylara bagyşlanan birnäçe dokumental terjimehal filmleri tomaşaçylaryň dykgatyna ýetirýär.
Maradona. Iňlis režissýory Asif Kapadýanyň 2019-njy ýylda surata düşüren filminde Diego Maradonanyň durmuşy — 80-nji ýyllarda “Napoli” toparynda çykyş etmegi, 1986-njy ýyldaky dünýä çempionatynda ýeňiş gazanmagy we karýerasynyň soňuna çykan bikanun maddalar bilen baglanyşykly wakalar barada gürrüň berilýär. Filmde Maradonanyň ýaşlyk döwründen, onuň karýerasynyň gülläp ösen wagtlaryndan bäri bolup geçen özboluşly täzelikler bar. Režissýor Maradonanyň ajaýyp şöhratynyň ters tarapyna köp üns beripdir. Filmiň diňe bir futbol janköýerleri üçin däl-de, eýsem adaty tomaşaçylar üçin hem gyzykly boljakdygy şübhesizdir.
Pele. Bütin Ýer ýüzi “Pele” diýlip tanalýan Edson Arantis du Nasimentony diňe bir Braziliýanyň däl, eýsem dünýä futbolynyň hem rowaýaty şahsyýeti hasaplaýar. “Netflix-iň” režissýorlary Ben Nikolsyň we Deýwid Trihornyň dokumental filmi futbolçynyň terjimehalyna bagyşlanýar. Film şu ýylyň fewral aýynda tomaşaçylar köpçüligine ýetirildi. Onda Peleniň 1957-nji ýyldan 1970-nji ýyla çenli durmuşy we sportdaky karýerasy barada gürrüň berilýär. Filmiň esasy sýužeti Peleniň diňe bir brazil futboly üçin däl, eýsem Braziliýanyň halky üçinem ähmiýetini açyp görkezmekdir. Peleniň öz bellemegine görä, ol ýurdy üçin syýasatçylardan-da has köp işleri bitiripdir.
Ronaldo. 2015-nji ýyldaky film XXI asyryň iň meşhur futbolçylarynyň birine — portugaliýaly Kriştiano Ronaldo bagyşlanýar. Režissýor Entoni Wonk bu filmde futbolçynyň sport üstünliklerine däl-de, onuň sport karýerasynyň başlangyjyna we Ronaldonyň dünýä futbolynyň ýyldyzy hökmünde ösmegine, şeýle-de gündelik durmuşyna aýratyn ähmiýet beripdir. Film Ronaldonyň özi hem-de dostlary, şol sanda maşgala agzalary bilen geçirilen söhbetdeşliklerden ybarat. Futbolçy özi barada, maşgalasyna bolan garaýşy hem-de karýerasy, sport bilen bagly bolmadyk işleri barada köp zatlary gürrüň berýär.
Messi. Aleks de la Iglesiýanyň 2014-nji ýyldaky režissýorlyk eden dokumental filmi uzak wagtlap “Barselona” toparynda çykyş eden argentinaly ýyldyz futbolçy Lionel Messiniň çagalygyndan “Barselona” toparynyň oýunçysy bolanyndan soň, sport karýerasynyň meteoriki ýokarlanmagyna çenli dowam edýär. Messiniň keşbi bu ýerde onuň özi bilen geçirilen söhbetdeşlik böleklerinden däl-de, eýsem dostlarynyň we tanyşlarynyň gürrüňleri arkaly görkezilýär. Messiniň ajaýyp çykyşy ony Pele we Maradona bilen deňeşdireniňde häzirki zaman futbolynda bir rowaýaty adama öwürdi. Filmde “Barselona-nyň” tälimçisi Sezar Luis Menotti we topardaky beýleki futbolçylar onuň futbol meýdançasyndaky ajaýyp çykyşy barada belleýärler, şeýle-de filmde Messiniň gatnaşan oýunlaryndan täsirli pursatlar görkezilýär.
Bu filmleriň ählisini “Belet Film” onlaýn hyzmaty arkaly “Android” we “iOS” ulgamlary esasynda, şeýle hem onuň web görnüşinde görüp bilersiňiz. “Belet Film” hyzmatynyň filmlerini internete girmän hem göçürip alyp bolýar. Bu hyzmat “Türkmentelekom” EAK-yň abonent bölümlerinde ýa-da abonentiň şahsy hasabynda işjeňleşdirilýär.
Dünýä kubogy - 2018 1/4 final duşuşyklarynyň rejenamasy(Aşgabat wagty).
Dünýä kubogy - 2018 1/4 final duşuşyklarynyň rejenamasyny göçürmek üçin  basyň.
Dünýä kubogy - 2018 1/8 final duşuşyklarynyň rejenamasy(Aşgabat wagty).
Dünýä kubogy - 2018 1/8 final duşuşyklarynyň rejenamasyny göçürmek üçin  basyň.
Dünýä kubogy - 2018-iň rejenamasy(Aşgabat wagty).
Dünýä kubogy - 2018-iň rejenamasyny göçürmek üçin  basyň.
Dünýä tejribesi: hojalyk zyňyndylaryny näme etmeli.
Bütindünýä bankynyň getirýän maglumatlaryna laýyklykda, Ýer ýüzi uly müşgillikleriň bosagasynda dur. 2016-njy ýylyň statistik maglumatlaryna görä dünýä ýüzünde 2,01 milliard tonna gaty görnüşli zyňyndy emele gelipdir, bu bolsa adam başyna her günde 0,74 kilogram möçberden düşýär diýmekdir. Bu babatda ösen ýurtlarda üç R — reduce, reuse and recycle ( sarp edişiň mukdarynyň azaldylmagy, köp gezeklik ulanmak we gaýtadan işlemek) maksatnamasy hereket edýär.
Bu üç ýörelgä esaslanmagyň netijesinde adamlar sarp edilýän önümleri büs-bütinleý zyňmagyň ýerine olary gaýtadan ulanmaga ýa-da zibilleri aýrybaşgalaşdyrmagy öwrenip bilerler.
Geliň, dünýäniň 8 ýurdunyň mysalynda zibilleri zyňmak babatda ýerine ýetirilýän işler, has takygy dünýä tejribesi bilen tanyş bolalyň.
Germaniýa — täsirli ulgam: azyk galyndylary aýratyn ýygnalýar, plastik, paket, kagyz hem-de karton zyňyndylary üçin bolsa ýörite gutular goýulýar.
Fransiýa — zibilleriň bölekleýin toplanylmagy we has çuňňur aýrybaşgalaşdyrma işleri. Munda uly göwrümli zatlar aýratyn zibil nokatlaryna alyp gidilýär (düzgüniň bozulmagy uly möçberdäki jerimä eltýär); abatlamak üçin ýörite ýerleriň döredilmegi we hojalyk tehnikalaryndan oýunjaklara çenli dürli harytlaryň gaýtadan satylmagy, plastikleriň alternatiw materiallar bilen çalşylmagy.
Italiýa — dürli hili zyňyndylary ýygnamak üçin ýörite gaplar goýlan. Rimde we Neapolda bolsa bu ýagdaý örän çylşyrymly bolup, bu ýere gelýän syýahatçylaryň köp bolmagy bilen zibil gutulary birnäçe günläp dolup durýar.
ABŞ — bu ýerde her ýylda 250 million tonna çenli zyňyndy artýar. Munuň üçin bolsa şu hili çäreler ulanylýar: ýörite konteýnerleriň kömegi bilen aýratyn ýygnamak, raýatlary bankalary we çüýşeleri tabşyrmaga höweslendirmek. Giň gerimde iş alyp barýan supermarketler bir gezeklik plastik haltalary satmakdan ýüz öwürýärler we olary kabul etmek üçin ýörite gaplary goýýarlar.
Kanada — daşky gurşawy goramak meseleleri bu ýerde 40 ýyl mundan öň ösdürilip başlandy. Kanadada ähli galyndylaryň 50%-i gaýtadan işlenilýär. Ýurtda aýratyn-da az galyndy we galyndysyz önümçilik tehnologiýalary işjeň ösdürilýär. Kanada daşky gurşawy hapalaýan plastmassany ulanmakdan ýüz öwürýär. Ýurtda galyndylary ýygnamak örän ýokary derejede bolup, munuň üçin ýurduň her bir maşgalasy ýylda ortaça 88 dollar töleýär.
Ýaponiýa — bu ýurt geçen asyryň 70-nji ýyllaryndan bäri zyňyndylary aýrybaşgalaşdyrmak işlerini ösdürip gelýär. Hojalyk galyndylarynyň bir bölegi ýakmak üçin iberilýär. Umuman, ýurtda galyndyny gaýtadan işleýän 1150 sany zawod hereket edýär. Zyňyndylary aýrybaşgalaşdyrmak ulgamy ýapon medeniýetiniň häsiýetli aýratynlygyna öwrüldi diýen ýaly.
Hytaý — ýurtda önümçiligiň mukdarynyň örän ýokary derejede bolmagy, şeýle-de ilat sanynyň iň ýokary görkezijä eýe bolmagy hapalaryňdyr zyňyndylaryň köp bolmagyna sebäp bolýar. 2009-njy ýylda senagat galyndylaryny zyňmak düzgünlerini ýerine ýetirmek üçin ýurtda ýörite Kanun kabul edildi, emma ol häzire çenli şäherleriň töweregindäki uly göwrümde ýygnalýan zibilleriň mukdarynyň azalmagyna netijeli täsirini ýetirip bilmeýär. Bu meseleler babatda hatda plastik çüýşeleri ýygnamak üçin ýörite maşynlar hem işleýär we her bir gap üçin hytaýlylar kart hasabyna az mukdarda pul alýarlar. Daşky gurşawyň ösüp gelýän howplary sebäpli Hytaý ABŞ-dan we Ýewropa ýurtlaryndan galyndylary import etmekden hem ýüz öwürdi, indi ikinji derejeli çig mal ýurduň içindäki artýan galyndylardan öndürilýär.
Hindistan — bu ýurtda ýylda 62 million tonna zibil galyndysy döreýär. Galyndylary aýrybaşgalaşdyrmak we gaýtadan işlemek ulgamy ýeterlik derejede ösmedik we üýşýän ummasyz mukdardaky zibiller üçin ýer tapylanok. Bu ýerde aýallar we çagalar plastmassa, eşikler, galyndy kagyzlary ýaly zyňyndylary ýygnap, soňra bolsa satyjylara tabşyrýarlar.
Galyndylaryň mukdaryny azaltmak üçin her birimiz sarp edýän artykmaç galyndylarymyzy azaldyp başlamaly. Has ýerlikli sarp edişe geçmek işlerini dessine ýerine ýetirip bolmaýar, ýöne Ýer ýüzüniň ýaşaýjylarybu babatda tebigaty goramaga bolan çemeleşme endiklerini günsaýyn kämilleşdirip bilerler.
Arassaçylyk hyzmatlary pudagynda öýlere gelip gerekmejek galyndy zibilleri alyp gidýän kärhanalaryň ýüze çykmagy raýatlar üçin örän peýdaly işleriň hataryna girýär.
Türkmenistanda bu hyzmaty ýetirmekde, ýagny raýatlaryň öýlerine baryp her günde zibillerini alyp gidýän hyzmatlar kärhanasy hökmünde “Ussat kömekçi” kärhanasy giň gerimde işini ýola goýdy. Kärhananyň ýetirýän hyzmaty häzirki wagtda çaga rugsadyndaky zenanlar, işli we saglyk ýagdaýy sebäpli gündelik zibilleri dökmäge gurbaty bolmadyk adamlar tarapyndan giňden peýdalanylyp başlady.
Bu hyzmaty ýaşuly adamlar üçin sargyt etmek has-da ýerlikli bolup, olaryň artykmaç işlerini azaldar. Hyzmatyň aýlyk tölegi 50 manada deňdir.
Dünýä çempionaty 2018-de goýlan 15 rekord.
Fransiýanyň ýygyndysynyň çempionlygy bilen tamamlanan Dünýä çempionaty — 2018 gyzykly duşuşyklara, garaşylmadyk netijelere, şol sanda Ginnesiň rekordlar kitabyna girmäge mynasyp aýratynlyklara hem baý boldy. Ýakynda bütindünýä täsinlikler neşiriniň resmi saýtynda bu çempionatyň 15 aýratynlygy dogrusynda makala ýerleşdirildi. Şol makala esaslanyp, biz hem bu aýratynlyklary türkmen okyjylary bilen hem paýlaşmagy makul bildik.
Ilki bilen bu çempionatyň dramatik hadysalara baý bolandygyny nygtamak gerek: eminleriň wideokömekçileri bilen duşuşyklaryň ykbalynyň kesgitlenmegi, garaşylmadyk netijeler bilen nemes, portugal, ispan, argentin... futbolçylarynyň watanyna has ir dolanmagy (hatda dünýä futbolynyň portugal ýyldyzy dünýä çempionatynyň dowam edýän günlerinde çykyş edýän toparyny täzeläp ýetişmegi), ozal setanda-seýranda ady tutulýan käbir futbolçylaryň dünýä ýyldyzlarynyň «ýalkymyny» söndürmegi, Kilian Mbappe, Eden Azar ýaly futbolçylaryň bolsa dünýädäki abraýynyň we transferdäki bahasynyň has artmagy we ş.m.
Biziň size ýetirjek aýratynlyklarymyz bolsa bulardan hem gyzykly. Olar bilen bilelikde tanyşalyňmy?!
1. Bassyr birnäçe çempionatda tapawutlanyp bilen oýunçylaryň sanynyň artmagy. 3:3 hasabyndaky deňlik bilen tamamlanan duşuşykda Portugaliýanyň Ispaniýanyň derwezesinden geçiren pökgüleriniň ählisi hem Kriştianu Ronaldonyň adyna ýazyldy. Şeýlelikde, Pele (Braziliýa), Miroslaw Kloze (Germaniýa) ýaly futbolçylardan soň bassyr dört dünýä çempionatynda tapawutlanan nobatdaky futbolçy boldy.
2. Dünýä çempionatynyň bir duşuşygynda üç gezek tapawutlanan iň ýaşuly futbolçy. Gürrüň ýene-de ýokarda agzalan duşuşyk hakda barýar. Häzirki zaman futbolynyň dünýä ýyldyzy Kriştianu Ronaldo Ispaniýa bilen geçirilen duşuşygyň 88-nji minudyna çenli üç gezek tapawutlandy. Şeýlelikde, ol 33 ýaş 130 günlük netije bilen dünýä çempionatynda bir duşuşykda üç gezek tapawutlanan iň ýaşuly futbolçy boldy.
3. Bir derwezewanyň bir duşuşykda iň köp jerime urgusyny saklamagy. Bu rekord Horwatiýanyň futbol ýygyndysynyň derwezewany Daniel Subaşiçe degişli. Ol Daniýanyň ýygyndysy bilen geçirilen duşuşykda 11 metrlik jerime urgusyndan derwezä gönükdirilen pökgüleriň dördüsini saklap (duşuşygyň ykbaly jerime urgularyndan kesgitlenipdi), rowaýaty nemes derwezewany Herald Şumaheriň 1982-nji we 1986-njy, argentin derwezewan Serjio Goýkoçeýanyň 1990-njy ýyllardaky rekordyny täzeledi.
4. Dünýä çempionatynda çykyş eden iň az ilatly döwlet. Elbetde, Islandiýanyň göz öňünde tutulýandygyny aňan bolsaňyz gerek. Häzirki wagtda 337 müň 669 raýaty bolan Islandiýanyň futbol ýygyndysynyň dünýä çempionatyna gatnaşmagyny geljekde gaýtalanmak mümkinçiligi juda az rekordlaryň hasabyna goşup bileris. Bu babatdaky ozalky rekord Dünýä çempionaty — 2006-a gatnaşan Trinidad we Tabogo döwletine degişlidi. Şol wagt bu döwletde 1,3 million ilat bardy.
5. Ýygyndylaryň öz derwezesine iň köp pökgi geçiren çempionaty. Hasaplanyp görülse, şu çempionatda futbolçylar 12 gezek öz derwezesine pökgi geçiripdirler. «Tersine tapawutlananlaryň» hatarynda ýer eýeleriniň, Braziliýanyň, Awstraliýanyň, hatda finalçy Horwatiýanyň hem futbolçylary bar.
6. Dünýä çempionatlarynda iň köp duşuşyga çykan emin. Bu rekord hem şu çempionatda goýuldy, özi-de ol goňşy özbegistanly emin Rawşan Irmatowa degişli. Soňky üç dünýä çempionatyna-da gatnaşan emin olarda jemi 10 duşuşyga eminlik etdi.
7. Dünýä çempionatynda tapawutlanan iň uly ýaşly futbolçy. 37 ýaşdan hem 120 gün geçiren panamaly futbolçy felipe Baloý Dünýä çempionatynda tapawutlanan iň uly ýaşly futbolçy boldy. Ol milli ýygyndysynyň Angliýa garşy geçiren duşuşygynda tapawutlanmagy başardy.
8. Finalda şol bir oýunçynyň iki derwezä hem pökgi geçirmegi. Hawa, siziň hem pikir edişiňiz ýaly, Horwatiýanyň hüjümçisi Mario Manjukiç göz öňünde tutulýar. Ol fransuz futbolçylary bilen geçirilen duşuşykda öz derwezesine-de, garşydaş derwezä-de pökgi geçirip, dünýä çempionatlarynyň taryhynda muny «başaran» ilkinji futbolçy boldy.
9. Bir çempionatda iň köp tapawutlanan kapitan. Dünýä çempionaty — 2018-iň iň köp tapawutlanan futbolçysy Harri Keýn şol bir wagtyň özünde Angliýanyň ýygyndysynyň kapitany. Kolumbiýanyň derwezesine bir, Tunisiň derwezesine iki, Panamanyňka bolsa üç pökgi geçiren ýyldyz Diego Maradonanyň (Argentinanyň) 1986-njy we 1994-nji ýyllardaky rekordyny täzeledi.
10. Dünýä çempionatlarynda iň köp tapawutlanmak. Bu rekordy Braziliýanyň ýygyndysy öz elinde saklaýar. Elbetde, brazil futbolçylary watanyna ýene eli boş dolandy. Ýöne olar 1934-nji ýyldan 2008-nji ýyla çenli dünýä çempionatlarynda garşydaş derwezelere jemi 229 pökgi geçirip, rekordy öz elinde saklaýarlar. Olara esasy dalaşgär bolup biljek ýygyndy bolsa Germaniýadyr. Nemes futbolçylary dünýä çempionatlarynda jemi 224 gezek tapawutlandylar.
11. Dünýä çempionatlarynda iň köp ýeňiş gazanmak. Bu rekord hem Braziliýanyň elinde. Olar dünýä çempionatlarynda geçiren 109 duşuşygynyň 73-sinde ýeňiş gazandylar.
12. Dünýä çempionatlaryna iň köp gatnaşan tälimçi. Bu rekordyň eýesi Urugwaýyň baş tälimçisi Oskar Tabaresdir. 1990, 2010, 2014 we 2018-nji ýyllardaky çempionatlara gatnaşan tälimçiniň häzirki kärdeşleriniň arasynda entek Ýer ýüzünde taýy ýok. Has dogrusy ozal bolupdy: Uolter Uinterbott 1950 — 1962-nji ýyllarda Angliýanyň, Helmut Şen bolsa 1966 — 1978-nji ýyllarda Günbatar Germaniýanyň baş tälimçisi bolup, dört çempionata gatnaşypdylar.
13. Bir ýygyndynyň başynda iň köp çempionata gatnaşmak. Bu rekord hem Oskar Tabarese degişli. Ol Urugwaýyň futbol ýygyndysynyň düzüminde dört dünýä çempionatyna gatnaşdy. Umumylykda bolsa ol milli ýygyndynyň başynda 185 duşuşyk geçirdi.
14. Dünýä çempionatyna gatnaşan iň ýaşuly futbolçy. Ol Müsüriň 45 ýaşly derwezewany Essam El-Hadaridir. Dünýä çempionaty — 2018-de milli ýygyndysynyň derwezesini goran derwezewan Saud Arabystanyna garşy duşuşykda 45 ýaşdan hem 161 güni geçiripdi.
15. Iň köp çempionata gatnaşan kapitan. Meksikanyň 39 ýaşly kapitany Dünýä çempionaty — 2002-den başlap, şu çempionata çenli yzygiderli gatnaşdy. Şeýlelikde, ol 17-nji iýunda Germaniýanyň ýygyndysyna garşy geçirilen duşuşykda rekordy täzeledi.
Iň köp tapawutlanan futbolçylar: Harri Keýn (Angliýa) — 5, Antuan Grizmann (Fransiýa), Romelu Lukaku (Belgiýa) — 4 pökgi.
Dünýä çempionaty - 2022-niň saýlama tapgyrynda Türkmenistanyň futbol ýygyndysynyň geçirjek duşuşyklarynyň rejenamasy.
2022-nji ýylda Katarda geçiriljek dünýä çempionatynyň saýlama tapgyryna gatnaşýan Türkmenistanyň milli ýygyndysynyň geçirjek duşuşyklarynyň tertibi belli boldy.
Bije çekişligiň netijesinde “H” toparça düşen ýurdumyzyň milli ýygyndysynyň garşydaşlarynyň Günorta Koreýanyň, Liwanyň, Demirgazyk Koreýanyň hem-de Şri-Lankanyň milli ýygyndylarynyň bolandyklaryny ýatladýarys.
Türkmenistanyň milli ýygyndysy saýlama tapgyrçasyndaky birinji duşuşygyny 5-nji sentýabrda myhmançylykda Şri-Lankanyň ýygyndysynyň garşysyna geçirer.
Düzülen tertibe laýyklykda Türkmenistanyň milli ýygyndysy bu tapgyry goýberýär.
Düzülen tertibe laýyklykda Türkmenistanyň milli ýygyndysy bu tapgyry goýberýär.
Dünýä çempionatynyň saýlama tapgyry: Türkmenistan — Guam duşuşygy sanlarda we maglumatlarda.
Türkmenistanyň hem-de Guamyň milli ýygyndylary öz aralarynda ýekeje gezek duşuşdylar. Ol duşuşyk hem 2018-nji ýyldaky dünýä we 2019-njy ýyldaky Aziýa çempionatyna çykmak üçin şu ýylyň 11-nji iýunynda geçirilen saýlama duşuşykdyr. Duşuşyk 1:0 hasabynda Guamyň peýdasyna tamamlandy.
Türkmenistanyň milli ýygyndysy şu günki duşuşyga çenli saýlama tapgyrda 4 oýun geçirdi, şolaryň birinde ýeňdi, ikisinde ýeňildi. Bir duşuşyk bolsa deňlik bilen tamamlandy.
Guamyň futbol ýygyndysy dünýä çempionatynyň saýlama tapgyrynda dört duşuşyk geçirdi. Şolaryň ikisi guamly futbolçylaryň peýdasyna tamamlandy, bir duşuşykda olar asgyn geldiler. Guamyň ýygyndysy soňky duşuşygyny omanly futbolçylar bilen geçirdi. Ol duşuşykda hasaby açmak iki ýygynda hem başartmady.
Şu duşuşyk Türkmenistanyň futbol ýygyndysynyň peýdasyna tamamlansa, ildeşlerimiz bilen guamly futbolçylaryň toparçada ýygnan utuklary deňleşer we pökgi artykmaçlygy bilen ildeşlerimiz üçünji orna geçer.
Duşuşyk Guamyň futbol ýygyndysynyň peýdasyna tamamlansa, onda olar toparçanyň üçünji ornunda ymykly ýerleşerler we ildeşlerimizden 6 utuk öňe saýlanarlar.
Duşuşygyň deňlik bilen tamamlanmagy hem Guamyň futbol ýygyndysynyň peýdasyna bolar. Deňlik olara toparçadaky eýeleýän ornuny saklap galmaga ýeterlik.
Türkmenistanyň milli ýygyndysynyň şu ýyl geçiren duşuşyklarynda alnan netijeler: Guam 1 — 0 Türkmenistan; Türkmenistan 1 — 1 Eýran, Türkmenistan 5 — 0 Al-Hamriýah (Saud Arabystany, ýoldaşlyk duşuşygy), Oman 3 — 1 Türkmenistan; Türkmenistan 2 — 1 Hindistan.
Guamyň milli ýygyndysynyň şu ýyl geçiren duşuşyklarynyň netijeleri: Gongkong 1 — 0 Guam (ýoldaşlyk duşuşygy); Singapur 2 — 2 Guam; Guam 1 — 0 Türkmenistan; Guam 2 — 1 Hindistan; Eýran 6 — 0 Guam; Guam 0 — 0 Oman.
FIFA-nyň 1-nji oktýabrdaky reýtingine görä, Türkmenistanyň milli ýygyndysy 155-nji orunda ýerleşýär.
FIFA-nyň 1-nji oktýabrdaky reýtingine görä, Guamyň milli ýygyndysy 150-nji orunda ýerleşýär.
Türkmenistanyň milli ýygyndysyna çagyrylan futbolçylar ýerli we Özbegistanyň (Ruslan Mingazow hasaba alynmady) çempionatlarynda çykyş edýärler.
Guamyň futbol ýygyndysyna çagyrylan futbolçylar Guamyň, ABŞ-nyň, Tailandyň, Mongoliýanyň we Awstraliýanyň futbol çempionatlarynda çykyş edýärler.
Milli ýygyndymyzyň häzirki düzüminde meýdança iň kän çykan futbolçymyz goragçy Bagtyýar Hojaahmedowdyr. Ol milli ýyygndymyz bilen şu duşuşykda 31-nji gezek ýaşyl meýdana çykar.
Milli ýygyndymyzyň şu duşuşykdaky düzüminiň iň netijeli futbolçysy Arslanmyrat Amanow. Tejribeli ýarym goragçy milli ýygyndymyz bilen 22 duşuşyga çykyp, şolarda 7 gezek tapawutlandy.
Guamyň milli ýygyndysynyň baş tälimçisi Gary Waýt tälimçilik kärine 22 ýaşynda başlapdyr. Şoňa çenli Angliýanyň Southempton, Bognor Regis Town, Feremantle Siti futbol klublarynda futbol oýnap ýetişen tälimçi 22 ýaşynda Wirgin adalarynyň futbol boýunça milli ýygyndysynyň bäş tälimçisi boldy. Bu ýerde bir ýyl işländen soňra, tä 2008-nji ýyla çenli Bahamas dölwetiniň futbol ýygyndysyna tälimçilik etdi. 2009-njy ýyldan 2012-nji ýyla çenli ABŞ-nyň futbol ligasynda Seattle Soundersde tehniki direktor bolup işlän tälimçi 2012-nji ýyldan bäri Guamyň futbol ýygyndysyna ýolbaşçylyk edýär.
Şu günki duşuşykdan 6 gün soňra 33 ýaşyny doldurjak goragçy Ýagmyrmyrat Annamyradow milli ýygyndymyzyň iň ýaşuly futbolçysydyr.
Indiki ýylyň 22-nji aprelinde 22 ýaşyny doldurjak goragçy Mekan Saparow milli ýygyndymyzyň şu günki düzüminiň iň ýaş futbolçysy.
Milli ýygyndymyzyň iň uly ýaşly agzasy hem, iň ýaş wekili hem «Balkan» futbol toparynda çykyş edýär. Täsin tarapy olaryň ikisi hem goragçydyr.
Dünýä çempionatynyň saýlama tapgyry: «D» toparça barada käbir gyzykly hasaplamalar.
— Arslanmyrat Amanow Türkmenistanyň milli ýygyndysynyň düzüminde şu saýlama duşuşyklarynda iki gezek tapawutlanan ýeketäk futbolçydyr.
— Yzda galan 4 duşuşykdan soň, Eýranyň we Omanyň milli ýygyndylarynyň görkezijileri deň. Iki milli ýygyndy hem 2 ýeňiş gazandy, iki duşuşygy deňlikde tamamlandy.
— Guamly futbolçylar hem, hindi futbolçylary hem dört duşuşykda derwezelere 3 pökgi geçirdiler. Muňa garamazdan, Guamyň 7 utugy bar. Hindistanyň ýygyndysynyň bolsa entek ýekeje utuga hem ýüzi düşenok.
— Hindistanyň milli ýygyndysy geçiren dört duşuşygynyň üçüsinde şol bir hasap bilen ýeňildi — 2:1.
— Eýranyň ýygyndysynyň iki deňligi bar. Deňlikde tamamlanan duşuşyklaryň ikisinde hem şol bir hasap ýüze çykdy — 1:1.
— Hindistanyň milli ýygyndysy toparçada iň soňky orunda. Ýöne kapitan Sunil Çetri eýranly türkmen Serdar Azmun bilen birlikde toparçanyň bombardiri. 31 ýaşly hüjümçi saýlama tapgyrda jemi 4 gol geçirdi.
Dünýä çempionatynyň teswirleýjisi Sapardurdy Handurdyýew bilen söhbetdeşlik.
― Handurdy, ilki bilen, armaň! Şu günler agyr atletikaçylar üçin hem uly synag günleri welin, ýaryşy ähli gyzygy, täsiri bilen tomaşaçylara ýetirmekde siziň egniňizde-de uly borç bar.
― «Ýadaýaňyzmy?» diýmek isleýäňmi? Ýok, asla ýadawlyk duýamzok. Tersine, taryhy günleri başdan geçirýäris. Bu uly sport ýaryşynyň bir parçasy bolmak biziň üçin uly bagt. Ýurdumyzda şeýle iri ýaryşlaryň geçirilýändigi üçin hormatly Prezidentimize näçe alkyş aýtsak hem azdyr.
― 100-e golaý döwlet, ýüzlerçe türgen. Olaryň arasynda dünýäniň, Olimpiýa oýunlarynyň çempionlary, garaz, agyr atletikada ep-esli çorba sowadanlary hem kän. Ýöne teswrileýjilere diňe şolary ýakyndan tanamak ýeterlik däl.
― Maglumat meselesinde mümkinçiligimiz gowy. Ýaryşyň geçirilýän ýerine onuň başlanmazyndan üç gün öň geldik. Ozaldan hem ýaýlymda agyr atletika bilen bagly köp sanly gepleşikleri taýýarlap, sporta has «ýakynlaşdyk» diýip bileris. Biziň türgenlerimiziň esasy bäsdeşlerini bolsa ozaldan hem tanaýarys. Garaz, tomaşaçylar ýaryş wagtynda nähili tolgunmany başdan geçirýän bolsa, edil şol tolgunma bizde-de döreýär. Ýeňijileri, rekordlaryň eýelerini şol sekundyň özünde millionlarça tomaşaçy bilen paýlaşmak juda ýakymly duýgy.
― Teswirleýjileriň tertibi nähili? Ýaryşlary öz araňyzda paýlaşýarsyňyzmy ýa-da...
― Iki hili ýagdaý hem bolup bilýär. Elbetde, taýýarlanmaga näçe köp wagtyň bolsa, şonça gowy. Emma bir günüň dowamynda ep-esli ýaryş bolýar. Şonuň üçin köpräk işlemeli hem bolýar. Ýöne gyzykly.
― Ýaryşlaryň arasynda tamamlanan ýaryşa syn berlip, indiki ýaryşlar bilen tanyşdyrylyp durulýan gysga wagtlyk gepleşik taýýarlanylmagy hem ýerine düşüpdir. Göni ýaýlymdaky teswirden çykyp, ýene bir göni ýaýlymda gepleşik taýýarlamak jogapkärçiligiňizi artdyrýan bolsa gerek.
― Eger iki teswirleýjimiz ýaryşy teswirlän bolsa, ýene iki sanyysy göni ýaýlymdaky syn beriji gepleşige taýýarlanýar. Gepleşikler Olimpiýa şäherçesindäki dürli sport desgalarynda geçirilýär. Maglumat mümkinçiligimiz gowy, ikinjiden bolsa gepleşik teswirlenýän bolsa ýaryş baradaky pikirleriňi giňişleýin aýtmaga wagt hem az bolýar. Goşmaça taýýarlanylýan gepleşikler bolsa özara pikir alşyp, tomaşaçylar üçin hem ýaryşyň gyzygyny artdyrmaga ýardam berýär.
― Aslynda, teswirleýji bitarap bolmalydyr welin, öz türgenlerimiziň ýaryşyny teswirlemek başgaça bolsa gerek.
― Ýogsam näme?! Biz teswirleýji, şol bir wagtyň özünde-de öz türgenlerimiziň janköýeri. Özüňiz hem şaýat. Ýulduz Jumabaýewa şu çempionatda ýaryşan ilkinji ildeşimiz. Tüweleme, ilkinji medalymyzy hem gazandy. Onuň çykyşyna teswirleýji hem bolsaň, tolgunman tomaşa etmek mümkin däl. Goý, türgenlerimiziň ýeňişleriniň höwri kän bolsun!
― Sapardurdy, täsirli söhbetdeşlik üçin sag boluň! Mundan beýläk hem işiňizde rowaçlyk arzuw edýäris.
― Sag boluň!
Dünýä çempionaty-2022: gatnaşyjylar we oýunlaryň tertibi.
20-nji noýabrda Katarda geçiriljek futbol boýunça 2022-nji ýylky dünýä çempionaty başlanar. Ýaryşyň başlanmagyna bir hepdeden hem az wagt galdy.
Ýaryşyň toparçalaýyn tapgyrynda 32 ýygyndy 8 kwartete bölünip, özara göreşer. Her toparçada birinji we ikinji ýeri eýelän ýygyndylar 1/8 final tapgyrynda gatnaşmaga hukuk gazanarlar.
DÇ-2022-niň oýunlary 5 şäherde ýerleşýän 8 stadionda geçiriler. Olar Doha, Lusail, El-Haur, Er-Raýn we El-Wakr şäherleridir.
1/8 final tapgyrynyň oýunlary 3-6-njy dekabr aralygynda geçiriler. Çärýek finalyň duşuşyklary bolsa 9-10-njy dekabr günleri oýnalar. Ýarym final gapma-garşylyklary 13-14-nji dekabr günleri, üçünji orun üçin oýun 17-nji dekabrda bolup geçer.
Dünýä çempionatynyň final gapma-garşylygy 18-nji dekabrda «Lusail» stadionynda oýnalar.
Häzirki wagtda futbol boýunça dünýä çempiony Fransiýanyň milli ýygyndysydyr. Olar 2018-nji ýylda Russiýada geçirilen mundialda baş baýraga eýe çykypdylar.
«A» toparça: Katar, Ekwador, Senegal, Niderlandlar.
«B» toparça: Angliýa, Eýran, ABŞ, Uels.
«C» toparça: Argentina, Saud Arabystany, Meksika, Polşa.
«D» toparça: Fransiýa, Awstraliýa, Daniýa, Tunis.
«E» toparça: Ispaniýa, Kosta-Rika, Germaniýa, Ýaponiýa.
«F» toparça: Belgiýa, Kanada, Marokko, Horwatiýa.
«G» toparça: Braziliýa, Serbiýa, Şweýsariýa, Kamerun.
«H» toparça: Portugaliýa, Gana, Urugwaý, Koreýa Respublikasy.
Ýeri gelende ýatlatsak, Türkmenistanyň çäginde futbol boýunça dünýä çempionatynyň oýunlaryna «Match tv» teleýaýlymynyň üsti bilen göni ýaýlymda tomaşa etmek mümkin.
Dünýäde futboldan soň iň meşhur sportuň görnüşi haýsydyr?
Häzirki döwürde sport – adamzadyň durmuşynda ähmiýetli orny eýeleýär. Ol käbirlerimiz üçin tomaşa, wagtyňy şatlykly geçirmek üçin güýmenje ýa-da saglygyňy berkitmek üçin serişde bolup durýar. Dünýäde sporty hünärine öwren türgenleriň ýa-da onuň bilen meşgullanýan höwesjeňleriň,  şeýle-de oňa janköýerlik edýänleriň sany sanardan köpdir. Ine sportuň dürli görnüşleriniň meşhurlygynyň özeni şundadyr.
Şu nukdaýnazardan, futbol oýnunyň dünýäde sportuň iň meşhur görnüşidigi hiç kimde şübhe döredenok. Sebäbi onuň dünýä boýunça 4 milliardan geçýän janköýeri bar, şeýle-de onuň bilen proffesional ýagdaýda meşgullanýanlaryň sany hem az däldir.
Indi bolsa özümize şeýle bir soragy bereliň. Eýsem dünýäde meşhurlygy boýunça ikinji orunda durýan sportuň görnüşi haýsyka? Elbetde, bu babatda herkimiň öz pikir bar. Kimseler boks diýýän bolsa, kimseler ikinji orunda basketboly goýýar, käbirleri bolsa döwür bilen aýakdaş gidip kibersporty öňe çykarýar. Iň geň galdyryjy ahwalat hem şundadyr. Dünýä ýüzünde birinji orunda durýan sportuň görnüşiniň haýsydygy 100 göterim bilinýän bolsa, ikinji orny eýeleýän görnüşiň adynyny aýtmakda biraz mesele döreýär.
Mysal üçin Formula-1 ýaryşy, edil uly tennis ýaly dünýä boýunça gaty meşhurlyga eýedir. Bu ýaryşlar gaty abraýly ýaryş hökmünde kabul edilýär we bilermenlerde we janköýerlerde uly gyzyklanma döredýär. Bu ýaryşlaryň ýeňijileri sportuň bu görnüşlerine janköýerlik etmeýänleriň aglaba bölegi üçin hem tanyşdyr.  Emma şol bir wagtyň özünde-de bu aýdylanlar olaryň haýsam bolsa biriniň ikinji basgançakda boljakdygyna kepil geçip bilmeýär.
Çünki sportuň kesgitli bir görnüşiniň meşhurlygy birnäçe faktorlara bagly bolýar. Bularyň içinden iň esasylarynyň biri hökmünde ýurtlaryň geografiki ýerleşiş ýagdaýyny görkezmek bolar. Mysal üçin Aziýa, Afrika ýa-da Latyn Amerika ýurtlarynda futbolyň meşhurlygy hokkeýe bolan söýgüden has ýokary boljakdygy öz-özünden düşnükli ýagdaýdyr. ABŞ ýa-da Kanadada bolsa bu ýagdaý tersinedir.
Indi bolsa esasy soragymyza gaýdyp geleliň. Dünýäde meşhurlygy boýunça ikinji orunda durýan sportuň görnüşi haýsydyr? Bu soraga dünýäniň sport žurnalistleri, internet portallary we gazetleri, şeýle-de meşhur sport türgenleri jogap bermäge synanşypdyr. Bu babatda dürli görnüşli pikirleriň bolmagyna garamazdan sportuň iň meşhur görnüşleriniň sanawy düzülende ikinji orna köplenç şol bir garaşylmaýan dalaşgär düşüpdir. Sanaw düzülende sport ýaryşyna janköýerlik edýän adam sanyna seredilipdir. Soňky netijede dünýä boýunça iň meşhur sportuň ikinji görnüşi – kriket diýlip hasaba alnypdyr. Diýseň geň galdyryjy netije, şeýle dälmi?
Her nämede bolsa, munuň hakykatdan-da şeýledigine gaty ýönekeýje düşündiriş bar. Bu oýun Britaniýada, GAR-da, Awstraliýada, Hindistanda hem-de Aziýa yklymynyň beýleki birnäçe ýurtlarynda gaty meşhurlyga eýedir.  Ilat sany 1,3 milliardan geçýän Hindistan döwletinde, şeýle-de eýýäm 18-nji asyrda “Milli oýun” diýen derejesini alan Britaniýada sportuň bu görnüşi ýurduň esasy sport oýny diýip aýtsak hem ýalňyşmarys. Şeýle-de Hindistan we Pakistan döwletleriň arasynda geçirilýän kritket boýunça oýna tomaşa edýän janköýerleriň sany diňe Futbol boýunça dünýä çempionadynyň finalyndan ýa-da “El-Klassikodan” asgyn gelýär. Şu sebäpden hem kriket oýnunyň janköýerleriniň sany dünýä boýunça 2,5 milliardan hem geçýär. Bu ýagdaý hem bu oýnuň iň meşhur sport görnüşleriň sanawynda ikinji orna mynasyp bolmagyna sebäp bolýar.
EA Sportsyň pikiriçe, futbol boýunça dünýä kubogynyň ýeňijisi Fransiýa bolar.
EA Sports kompaniýasy özüniň FIFA 2018 simulýasynyň Dünýä kubogyna bagyşlanan tapgyryny çykardy. Wiooýunda ýaryşyň ýeňijisiniň çempiony hökmünde Fransiýanyň milli ýygyndysy görkezilýär.
Wideoýuna görä, fransuz futbolçylary Germaniýanyň ýygyndysy bilen final duşuşygyna çykýar. Esasy we goşmaça wagty 1:1 hasabyndaky deňlik bilen tamamlanan duşuşygyň netijesi 11 metrlik jerime urgularynda belli bolýar. Şeýlelikde, jerime urgulary bilen 4:3 hasabynda fransuz ýygyndysy üstün çykýar we arzyly Kuboga gowuşýar.
Ýaryşyň bürünçe medaly üçin Belgiýanyň we Ispaniýanyň ýygyndylary göreşýärler. Şeýle hem ýaryşda iň köp tapawutlanan futbolçylary fransiýaly Antuan Grizman bilen ispan Isko bolýar. Futbolçylaryň ikisi hem çempionatyň dowamynda 5 gezek tapawutlanýarlar. «Altyn ellige» Ispaniýanyň derwezewany Dawid De Heýa, iň gowy ýaş oýunçy baýragyna bolsa braziliýaly Gabriel Jesus mynasyp bolýar.
Eger çagamy täzeden terbiýeläp bilsedim...
Barmagymy görkezip käýemegiň ýerine barmagym bilen surat çekmegi öwrederdim;
Çagalarym meni gujaklamak islänlerinde “Işim bar, git” diýmegiň ýerine “Seniň bilen az wagt geçirýänim üçin bagyşla” diýerdim;
“Bar oýna” diýmegiň ýerine “Gel bile oýnaly” diýerdim;
“Şuny etmegiňi isleýärin” diýmegiň ýerine “Näme etmek isleýärsiň?” diýip pikirini sorardym;
Sorag beren wagty “Şuny hem bileňokmy?” diýmegiň ýerine “Gel bile öwreneli” diýerdim;
Peýdaly iş edende, üstünlikler gazananda “Berekella” diýerdim;
Bilmezden ýalňyşanda “Bolýan zat, hemmämiz ýalňyşýarys, indiki gezek gaýtalamajak bol” diýerdim;
Bir işi oňaranda, işi gowy ýerine ýetirende “Tüweleme, nädip etdiň?” diýerdim;
“Bu gün okuwyň nähili geçdi, näme täzelikler?” diýip gyzyklanardym;
Okuwynda pes baha alanda “Men saňa ynanýaryn, mundan has hem köp okap, has gowy bahalary alarsyň” diýerdim;
Gürrüň edenimizde “Sen bu barada nähili pikiriň bar?” diýip sorardym;
“Şu wagt däl” diýmegiň ýerine “Seni diňleýärin” diýerdim;
“Ýok” diýmegiň ýerine “Şeýle etseň bolmazmy?” diýerdim;
“Soň” diýmegiň ýerine “Nesip bolsa, ýakyn wagtda” diýerdim;
“Ony et, muny et” diýmegiň ýerine, “Sen şu işi edeňde örän gowy edýärsiň, şuny etseň” diýerdim;
Sesimi gataltman, mylakat bilen düşündirerdim;
Käte sebäpsiz çagamy gujaklardym ...
Çagalaryňyza wagt aýyrmagy ýatdan çykarmaň!
Ekologiýany giňden goldaýan 7 sany meşhur şahsyýet.
Soňky ýyllarda ekologiýanyň meseleleri adamzat jemgyýetini daşky gurşawy goramak barada pikirlenmäge mejbur edýär. Muňa bolsa Ýer ýüzüniň tanymal şahsyýetleri döwrebap mesele hökmünde aýratyn ähmiýet berýärler.
Olaryň bir bölegi gündelik sarp edilýän önümleriň zyýanly zyňyndylarynyň ýaramaz täsirleri barada köpçülige wagyz edýän bolsalar, beýleki bir bölegi bolsa Ýer şarynyň tämiz hem-de arassa bolmagy üçin, şeýle-de adamzada howp salmajak durmuşyň hatyrasyna ummasyz pullary sarp edýärler.
«Ussat kömekçi» kärhanasynyň hünärmenleri bu babatda daşky gurşawyň arassa saklanylmagy we onuň yzygiderli üpjün edilmegi ýaly meseleleriň raýatlaryň gündelik durmuşyna endik bolup ornaşmagynyň zerurdygyny nygtaýar.
Belki-de, häzirki getirjek mysallarymyzdaky — dünýäniň meşhur 7 sany eko-işjeň tanymallyklarynyň durmuş ýörelgeleri we ýerine ýetirýän ekologik tagallalary bu endikleriň kemala gelmegine itergi berip biler.
Nikolaý Drozdow — Russiýanyň görnükli telealypbaryjysy, alym-zoolog hökmünde tebigaty goraýyş işlerine, şol sanda daşky gurşawy goramagyň «Greenpeace» we «WWF» taslamalarynyň durmuşa geçirilmegine işjeň gatnaşyjy. Ol ekologiýa ulgamynda leksiýalar we nutuklar bilen çykyş edip, bu ugurda wagyz-nesihat işlerini alyp barýar. Drozdow meşhur tebigaty goraýjy hünärmenler bilen tebigat hem-de haýwanlar, olaryň goralyşy barada ylmy-publisistik telegepleşikleri we telefilmleri surata düşürdi. Onuň bu ugurdaky tagallalary Bütindünýä tebigaty goramak gaznasynyň «Russiýada we bütin dünýäde tebigaty gorap saklamaga goşan goşandy üçin» atly diplom bilen sylaglandy. Şunuň bilen birlikde, ol  ÝUNESKO baýragynyň hem eýesi hasaplanýar.
Leonardo Di Kaprio — ony köplenç «ýaşyl rewolýusiýaçy» diýip hem atlandyrýarlar, sebäbi ol daşky gurşawy goramak işiniň işjeň tarapdary hökmünde giň gerimli işlere goşant goşýar. Onuň döreden Leonardo Di Kaprio gaznasy (LDF) energiýa pudagyndaky gözlegleri we özgertmeleri maliýeleşdirýär, ýitip barýan haýwanlaryň görnüşlerini goramaga gatnaşýar hem-de goralýan ýerleriň giňeldilmegine goşant goşýar. Gaznanyň bu ugur üçin her ýylda peşgeş berýän puly millionlarça dollara ýetýär. Aktýoryň özi bolsa ekologiýa taýdan arassa awtoulagy — «Fisker Karma» gibrid superkaryny dolandyrýar. Bu ulagyň interýeri hem tebigata zyýansyz bolup, mysal üçin, onuň içki agaç materiallary-da adam tarapyndan kesilen däl-de, öz-özünden ýykylan agaçlardan ýasalandyr.
Emma Wotson —  «Garri Potter» filmler tapgyrynda Germionanyň keşbinde çykyş etmek bilen tanymallyk gazanan aktrisa. Daşky gurşawyň goragy babatda Ýabany lososy gorap saklamak gaznasyna maliýe kömegini berýär. Ol 2009-njy ýyldan bäri ekologik modanyň tarapdary bolup, bu ugurda sütük we deri önümlerinden ýüz öwrüp, tebigy ýa-da gaýtadan işlenen materiallardan tikilen egin-eşikleri geýýär. Meşhur aktrisa şeýle-de «Gucci», «Balenciaga», «Saint Laurent» ýaly kaşaň haryt öndürijilerini birleşdirýän «Kering» konglomeratynyň direktorlar geňeşine goşuldy.
Ilýa Lagutenko — «Mumiýa Trolly» toparynyň ýolbaşyçysy, daşky gurşawyň goraglylygyny üpjün etmek bilen bagly ýola goýulýan işlere mynasyp goşandyny goşýar. Ol uzak Gündogaryň gaplaňlarynyň we Amur gaplaňlarynyň ýitip gitmegine garşy göreşýän Amur haýyr-sahawat gaznasyna howandarlyk edýär. Lagutenko köplenç haýyr-sahawat konsertlerini berýär we interwýularynda tebigaty goramak barada aýratyn belläp geçýär, şol bir wagtyň özünde brakonýerler bilen baglylykda iň kesgitli kanunlaryň kabul edilmegini goldaýar.
Jonni Depp — aktýor daş-töweregiň hapalanmagyna garşy geçirilýän dürli hili aksiýalarda we mitinglerde işjeň çykyş edýär. Soňky birnäçe ýyl bäri ol ähli energiýasy gün panellerinden alynýan ekologiýa taýdan arassa jaýda ýaşaýar. Bu öýde diňe energiýa tygşytlaýjy çyralar we başga-da köp sanly peýdaly enjamlar ulanylýar.
Brijit Bardo — Haýwanlary goramak boýunça halkara gaznasyny esaslandyryjy we gaznanyň ýolbaşçysy, geýimlerde tebigy deriniň ulanylmagyna garşy çykýan meşhur fransuz aktrisasy. Onuň başlangyjy bilen Fransiýanyň Hökümeti daýhanlar üçin haýwanlary soýmakda özboluşly usuldan — elektroşokerden peýdalanmak düzgünini girizdi.
Pirs Brosnan — Jeýms Bonduň ozalky keşbini ýerine ýetiren aktýor, Angliýanyň Tebigy baýlyklary goramak geňeşiniň agzasy. Ol ABŞ-nyň harby deňiz gämileri tarapyndan sonaryň ulanylmagyna garşy çykýar. Gözlegleriň netijelerine laýyklykda, bu enjam deňiz haýwanlarynyň ýüzüp kenara çykmagynyň sebäbi bolup durýar. (Sonar — akustik şöhlelendirme arkaly suwasty serişdeleri görkezýän enjam).
«Tebigaty söýmek we ekologiýanyň abadançylygyna giňden üns bermek kyn iş däl, munuň üçin diňe biparh bolmazlyk hem ýeterlik» - diýip, «Ussat kömekçi» kärhanasynyň hünärmenleri belleýärler.
«Ussat kömekçi» kärhanasynyň hyzmatlaryndan yzygiderli peýdalanýan müşderileriň bolsa kärhana tarapyndan her aýyň ahyrynda geçirilýän sowgatly utuşlara gatnaşyp bilýändigini ýatladýarys.
Eliňi ber, saglygyňy bilip bereýin.
Aýalaryň gaty gyzarmagy bagryň toksiki zäherlenmesindan habar berýär. Barladyp görüň, belki sizde gepatit ýa-da gepatoz bardyr.
Aýalardaky mermer şekiller wegetatiw nerw ulgamynda näsazlyklaryň bardygyny aňladýar.
Sarymtyl öwüşgin bagyrdaky ýa-da öt haltasyndaky üýtgemeleri (gepatit, holelitiaz, holesistit, holangit we öt çykaryjy ýollaryň beýleki keselleri) görkezýär.
Penjäniň arka tarapyndaky goňur tegmiller mydama adam garranda pigmentleriň (dokumalara reňk beriji maddalar) boýamak ukybynyň bozulmagy bilen baglanyşykly bolup durmaýar. Bu alamat öt haltasynda näsazlyklar ýüze çykanda hem peýda bolýar.
Aýalaryň sowuk bolmagy periferiki ganaýlanyşyň bozulmagynyň alamaty. Galyberse-de, bedende nikotin ýetmezçilik edýär. Bu mikroelemente baý azyk önümlerini iýip-içiň. Nikotin süýt önümlerinde, etde, balykda, kömelekde, greçkada, noýbada, kelemde köp.
Aýalaryň gyzgyn bolmagy bagryň derman,alkogol ýa-da himiki maddalar bilen dowamly zäherlenme zerarly gowşandygyny aňladýar. Lukmanlar gyzgyn aýalara “bagyr aýalary” diýýärler.
Nemli aýalar endokrin bozulmalary, megerem, galkan şekilli mäziň işiniň çendenaşa aktiwleşendigini aňladýar.
Külembikeleriň häli-şindi guruşmagy ýürek-damar ulgamyndaky näsazlyklar bilen baglanyşykly. Hökman kardiologa ýüz tutmaly.
Başam barmaklaryň guruşmagy dem alyş ulgamynyň gowşamagynyň alamaty.
Barmaklaryň ahyrky süňklerini örtýän deridäki uzaboýuna ýerleşen çuň, ýygyrtlara meňzeş epinler endokrin ulgamyna ünsüňi çekýär. Megerem, sizde gipotireoz (galkan şekili mäziň işjeňliginiň peselmegi) ýa-da süýjüli diabet ýaýbaňlanyp başlandyr.
Barmaklaryňyzyň ujy gyrmyzy reňke boýalan ýaly boldumy? Onda iýmit siňdiriş agzalarynyň barlaglaryny geçirmegiň wagty gelipdir.
Başam barmaklaryň başlanýan ýerindäki tegmiller jyns agzalarynyň kadaly ýagdaýda däldigini habar berýär.
Sag eliň süýem barmagynyň gapdal taraplarynda ýüze çykýan gijilewük ýogyn içegäniň näsazlyklarynyň alamaty.
Süýem barmagyň arka tarapynda  deriniň büdür-südür bolmagy köplenç öt haltasyndaky näsazlyklardan habar berýär.
Dyrnaklaryň gyzarmagy bagra we böwreklere üns bermelidigini duýdurýar.
Dyrnaklaryň mawy reňke geçmegi kislorodyň gytlygy zerarly ýüze çykýan ýürek ýa-da öýken ýetmezçiliginiň alamatlarynyň biridir. Bu alamat köplenç demgysma we gowşaklyk bilen utgaşýar.
Dyrnaklarda kese ýerleşen zolaklar dyrnak plastinkasynyň ösüşiniň wagtlaýyn saklanmagynyň alamaty. Şeýle ýagdaý islendik keseliň, meselem, gripiň agyr görnüşinde duş gelip bilýär. Emosional stres ýa-da dermanlaryň gapdallaýyn ýaramsyz täsiri zerarly hem dyrnagyň ösmeginiň wagtlaýyn saklanmagy ähtimal.
Ak nokatlar, menejikler köplenç witaminler ýetmezçilik edende ýa-da dyrnaga şikes ýetende döreýär.
Elýeter bahadan we amatly görnüşde gül ýüpek matalary nädip satyn almaly?
Her bir türkmen zenanyň gözelligine gözellik goşýan zatlaryň biri geýýän lybasy bolup durýar. Görnüşiniň känligi, göze ýakymlylygy, owadan reňkleri bilen tapawutlanýan matalaryň iň naýbaşysy gülýüpek köýneklik matalarydyr.
Gülýüpek matalaryna islegiň ýokary bolmagynyň sebäbi bu matalaryň owadan, ýumşak we rahat bolmagydyr. Hytaý, Türkiýe ýaly döwletleriň  öňdebaryjy tehnologiýalary tarapyndan öndürilýän gülýüpek matalaryna dünýäde şol sanda ýurdumyzda hem isleg ýokarydyr.
Ýurdumyzda  gülýüpek matalarynyň bölekleýin we lomaý satuwy bilen tanalýan “Nurýüpek” markaly matalaryna bolan isleg barha artýar.
Ýakynda,“Nurýüpek” dükany müşderilere elýeterli we hyzmatyň hilini gowulandyrmak maksady bilen “Nurýüpek” atly ýörite mobil enjamlar üçin programma üpjünçiligini işe goýberdi. Bu barada ozal web saýtymyzda hem habar beripdik. Programmanyň işe goýberilmegi, zenanlarymyz üçin islendik wagtda oturan ýerinden öz isleglerine görä köýneklik matalary alyp bilmekligine mümkinçilik döredi. Ykjam enjamlar üçin niýetlenen bu programmada “Nurýüpek” dükanynyň ähli önümleri ýörite suratlar bilen bezelen. Programma arkaly önümler barada aýratyn maglumatlary alyp bolýar.
Gysga wagtyň içinde ykjam enjamlar üçin niýetlenen bu programmanyň örän kän adam tarapyndan ýüklenilip alynmagy bolsa, matalara bolan islegiň has ýokarydygyny görkezýär.
Mundan başga-da “Nurýüpek” markasynyň mata dükanlary we tikinçilik merkezleri önümleriň hilini ýokarlandyrmak we müşderileriň isleglerini kanagatlandyrmak maksady bilen birnäçe işeri alyp barýarlar.
Häzirki wagtda Aşgabat şäheriniň birnäçe ýerlerinde “Nurýüpek” matalarynyň dükanlary bar. Şeýle-de Mary we Lebap welaýatlarynda bu dükanyň şahamçalary müşderilere hyzmat edýär.
“Nurýüpek”  geljekde öz şahamçalaryny ýurdumyzyň beýleki welaýatlarynda hem açmagy meýilleşdirýär.
Bu ýerdäki dükanlarda düz bambuk, gülli, özünden gülli, reňksiz we reňkli gülli  bambuk we başga-da birnäçe görnüşli matalary almak mümkinçiligi bar.
Mundan başga-da sargyda garaşmak üçin müşderilere ýörite otag niýetlenen.
Onlaýn usulda sargyt edilen önümler üçin bolsa, ýurdumyzyň ähli welaýatlaryna eltip bermek hyzmaty bar.
“Nurýüpek” markaly matalaryň ähli görnüşlerini şu salgydan görüp bilersiňiz. Şeýle-de bu bilen baglanyşykly soraglaryňyz ýa-da teklipleriňiz bar bolsa onda info@turkmenportal.сom elektron poçtamyza ýüz tutup bilersiňiz.
Erkek kişiden görelde alarlyk 7 häsiýet.
Her bir zenan ömründe iň bolmanda birje gezek erkek kişileriň durmuşy ýeňil diýen pikire gulluk eden bolsa gerek. Bu bir tarapdan dogry diýseňem bolýar. Eýsem erkek kişilerde-de aýallaryň nusga alaýmaly häsiýetleri we endikleri az däl.
Dogry, erkekler gülgün reňk öwüşginlerine düşünenoklar ýa-da ony kabul edip bilenoklar, käbirleri joraplaryny çem gelen ýere taşlaýarlar, käsi bolsa diş pastasynyň gapajygyny ýapmaýar... ýöne beýle diýilse, ters pikirde bolmaly däldir. Töwerekdäki erkek kişilere üns berseňiz, olarda öwrenerlik, ýogsa-da nusga alarlyk endikler we häsiýetler bardyr. Olarda azyndan 7 sany zerur häsiýetiň aýal maşgalada ýetmezçilik etmeýändigine göz ýetirersiňiz.
Zenanlar — daşky keşp gözelligine eýermegiň yzynda ylgap, özlerini az kösemeýärler. Aýagym o diýen uzyn däl, saçlarym has inçe, gözlerim isleýşim ýaly ululykda däl diýen ýaly nägilelikler we hemişe agramyň barada oýlanyp gezmek — köp aýal-gyzlara, hatda has gelşikli gyzlara-da mahsus bolan mowzuk. Bu wagtda erkekler näme işleýärkä? Olaryň hemme zatdan göwnübir, özlerine-de mynasyp derejede göwni ýetýär, olar üçin garnyň çykmagam artykmaç agram däl.
Kemçiligi bolşy ýaly kabul etmegi hem-de özüňe, şeýle-de gelşikliligiňe bolan ynamda ýaşamagy öwrenmeli.
Zenan maşgala nähili pikirlenýär? Eger haýsydyr bir mesele ýüze çyksa, zenan şolbada aňynda bu meseleden gelip çykjak netijeleri toplaýar, olary yzygiderli oýlaýar we zynjyrlaýyn täsiri emele getirýär. Mysal üçin, ýanýoldaşy haýsydyr bir zady, meselem, getirjek diýip söz beren süýjüligini ýadyndan çykarsa, ony ýadyndan çykardy däl-de, bilýärdi, emma ýadyna düşürjek bolmady diýip oýlaýar. Şu logika bilenem aýalyň kellesine geljek zat: şol ýadyna düşmedik bolsa, onda hökman başga biri (başga bir zat) barada pikir edendir, men oňa geregem däldirin. Ine, durna üstüne urna diýlişi ýaly, şu ýagdaýda erkegiň ozalky eden güman etdiriji hereketleri-de zenana “kömege” ýetişýär.
Başgalar barada asla pikir etmezligi öwrenmeli.
Eger erkek kişi haýsydyr bir şowsuzlyga uçrasa, onda ol aýal maşgaladan tapawutlylykda ähli bolan zatlaryň sebäbini özünden görmek bilen, munuň üçin özüni gynap durmaýar. Erkek kişi aglaba ýagdaýda dürli bolan zat üçin tiz köşeşip bilýär, ýagdaýy bolşy ýaly kabul  edip bilýär. Bu bolsa aýal bilen baglylykda ýüze çykan ýagdaýynda zenanyň gaharyny getirýär. Erkek kişiniň bu babatdaky ýörelgesi hiç bir zat üçin nerwyňa täsir etmek gerek däl-de, diňe başaryp biljek zatlaryň aladasyny etmek ýa-da başga meseleleriň barada oýlanmak.
Öz başarýan zatlarymyza kaýyl bolmagy, munuň üçin üýtgemezligi we dürli hili oýunlary oýlap tapmazlygy öwrenmeli.
Eger zenan has ynamly bolsa we öz isleýän zadynyň bolmagyny talap edip, onuň üçin ýerliksiz göreşmäge, hatda dawalaşmaga-da taýýar hereketleri görkezse, adamlar ony öz ýerini bilmeýän şerçi hökmünde kabul ederler. Bu ýagdaý köpçülige ýaramaýar. Erkek bolsa bu ýagdaýda öz ýerini bilmek bilen ähli zada sada göz bilen garamagy başarar.
Mundan bolsa lider bolmakda özüňi sadalyk bilen sylatmagy, köpüň seni goldamagyny başarmagy öwrenmek zerur. Emma has beter, gereginden artyk derejede hereket etmän, diňe özüňe möhüm bolan zat bilen çäklenmek ýeterlikdir.
Eger erkek kişi nämedir bir zatlary aýtmak isleýän bolsa, ol ony göni manysynda, has düşnükli görnüşde beýan edýär. Olar has inçe kakdyrmalary, manyly garaýyşlary, sessiz sözleşmeleri we aýallaryň pikiriçe dogry bolan inçe duýgular bilen bir zady duýdurmaga düşünmeýärler. Munuň netijesinde bolsa zat ýok ýerden jedeller hem-de düşünişmezlikler döreýär.
Has düşnükli, edil iş meselesindäki ýaly sada dilde gepleşmegi öwrenmeli.
Psihologlaryň köpüsi aýallar üçin bagtyň formulasy — çyndan söýýän ýanýoldaşynyň we çagalarynyň bolmagy diýip hasap edýärler. Erkekler bolsa tersine — daş-töwerege bagly bolmazdan özlerini bagtly duýmak isleýärler. Olar üçin maşgaladan başga-da iş (zähmet ýoly), güýmenjeler, okuw we özüňi kämilleşdirmäge ýardam edýän beýleki zatlar bar.
Özümizi söýmegi, munuň üçin wagt aýyrmagy we kimdir biriniň bizi bagtly etmegine garaşmazlygy öwrenmeli. Biziň içimizdäki sazlaşykly duýgular we bagtymyz ýakynlarymyzy hem bagtly edýär.
Zenan raýdaşlygy?
Erkekleriň dostlugynda güman etme we raýdaşlyk ýüze çykmaýar. Erkek kişi üçin aýalynyň goldawy köplenç emosional duýgudaşlygyň zerur bolan ýagdaýynda we joralarynyň gyzyklanmalary täsir etmeýän ýagdaýlarda has aýdyň ýüze çykýar. Munda gelin bilen gaýyn enäniň arasynda ýüze çykýan düşünişmezlikleriň aýratyn, özbaşyna başga bir meseledigini bellemek gerek. Onsoňam, jorasy arkasyndan gep ýaýradan ýagdaýynda ýa-da göriplik bilen bir waka oýlap tapanda her bir aýalyň bolman-da bir hekaýajygy döredýändigi mälimdir.
Mundan bolsa birek-biregi sylamagy we goldaw bermegi öwrenmeli.
Erkekler üçin iň ýerliksiz sowgatlaryň sanawy.
Zenan maşgala adatça, durmuşdan näme isleýändigini we oňa ýetmek üçin ýaryna nädip yşarat etmelidigini bilýär. Emma erkekleriň baýramçylygynyň golaýlamagy bilen olar näme sowgat etjegini bilmän howsala düşüp, aljyrap başlaýarlar. Hawa, erkekler üçin sowgat saýlamaga diýseň jogapkärli çemeleşmek gerekdir, çünki olar edil zenanlar ýaly sowgada baha bermäge ýykgyn edýärler, emma munuň dowamynda öz duýgularyny görkezmeýärler. Eýsem, nähili sowgatlar erkeklere ýakymsyz täsir edip biler? Aşakda, erkeklerde ýakymsyz duýgularyň döremegine getirjek, hatda olary gynandyryp biljek sowgatlaryň sanawyny  siziň dykgatyňyza hödürleýäris.
"Esasy zat sowgat däl-de, ýaryňa üns bermek" ýörelgesine salgylanýan sowgadyň bu görnüşi, indi köp wagtdan bäri ýerlikli däldir. Çünki ol, adaty we iň ýörgünli bolmak bilen hemmeleriň ýüregine düşen sowgat bolup durýar. Özüne içki eşigi almagy her kim başarýar we hut şonuň üçin olary ýoldaşyňa, ogluňa ýa-da tanyşlaryňa sowgat etmek maslahat berilmeýär.
Hawa, söwda dükanlaryň tekjelerindäki şampunlaryň we sakgal syrmak üçin köpürjikleriň dürli görnüşli taýýar sowgatlyk toplumlarynyň maýyl ediji we satyn almak islegini dörediji bezeglerine garşy durmak gaty kyn. Tekjelerde goýlan bu zatlary göreniňde täze dezodorandy almak üçin eliňi nädip uzadanyňy bilmän galýarsyň. Her nämede bolsa, şunuň ýaly sowgady almakdan saklanjak boluň! Çünki, şeýle sowgat, känbir alada etmezden, ilkinji duş gelen sowgatlyk toplumynyň  alynandygynyň nyşanydyr.
Yzygiderli ulanylýan atyryň görnüşi mälim bolsada, başga bir kişi üçin ony saýlamak gaty kyn mesele bolup durýar. Eger haýsy atyry isleýändigini öňünden size aýtmadyk bolsa, saýlanylan atyryň görnüşi eýýäm birwagt onuň ýüregine düşen bolup biler. Çünki adama wagtyň geçmegi bilen öz islegini üýtgetmek mahsusdyr.
Doglan günlerde, baýramçylyklarda, ýa-da aýratyn bir wakanyň bellenilýän günlerinde ýoldaşyňyzyň, ogluňyzyň, doganyňyzyň, dostuňyzyň ýa-da işdeşiňiziň göwnünden ýer almak isleýän bolsaňyz telekeçi Toýly Pirowyň hususy kärhanasynyň ýörite dizaýnerçilik çözgütleri ulanylan elde ýasalan ýokary hilli deri önümleriniň täsiri  uly bolar. Swarowski kristallary we 925 hilli kümüş bilen bezelen erkekleriň  gapjyklary, okuw torbalary (portfelleri), ýol sumkalary, jalbarlar üçin kemerler, pasportlar we sürüjilik şahadatnamalary üçin niýetlenilen daşlyklar hiç kimi biperwaý goýmaz.
Önümler üçin çig mal hökmünde ýokary hilli hakyky deri ulanylýar, bu hem öz gezeginde önümleri ulanmaga oňaýly edýär, olara aýratyn bezeg berýär.
Köpçülikleýin önümçiligiň daşyndan, ýerli öndüriji dürli görnüşli modelleri şahsy sargytlar boýunça hem öndürýär. Her bir müşderi öz islegine görä sargyt eden önüminiň diňe bir dizaýnyny däl-de, eýsem deriniň reňkini, görnüşini, hem-de biçüwini saýlamak bilen özüniň hyýalyndaky ideal önümini döretmäge mümkinçilik alýar.
Erkekler üçin niýetlenilen önümlerden başga-da, türkmen telekeçisiniň aýal-gyzlar üçin hem ajaýyp sowgat boljak owadan zenan klatçalaryny, sumkalaryny we gapjyklaryny hem öndürýändigini bellemelidiris.
Ertirlik üçin energiýa.
Käbir adamlar işe baýramçylyga gelen ýaly bolup bütin gün ýöredilen ýaly zähmet çekýär. Beýlekiler bolsa gamgyn, ukydan doýmadyk ýaly we irdenden ýadaw ýaly görünýärler.  Bu görgüli üçin iş has agyr borç we  ýesirlik bolup durýär: güýji düýbünden ýok, durmuşa bolan gyzygy hem ýitdi. Bu görgülä nädip kömek edip bolar.
Energiýany (güýji) köp çeşmelerden alyp bolar: tebigat güniň we suwyň energiýasyny berýär, dostlar ýylylyk bilen kömek edip bilerler. Iň peýdaly iýmitler hem energiýa berip bilerler, olary daçada ýa-da ýakynda ýerleşýän dükanda nitrat tester we öz paýhasyňyzy ulanyp tapyp bilersiňiz.  Arassa energiýanyň bu çeşmelerini ulanyp ýadawsyz we keselsiz talaba laýyk, uzak ýyllap owadan daşky sypatyňyzy saklap ýaşap bilersiňiz.
Ertirlige näme bişirmeli? Howlugýan adamlar buterbrodlary, gowurlan ýumurtgalary we başga gurak iýmiti oýlap tapdylar. Şular ýaly jan saglygy we bütin iş gün üçin energiýa bilen üpjün etmeýär. Bu iýmitiň peýdasy-zyýany barada howlugýan adamlar diňe aşgazanlary tutup başlanda ýa-da depressiýa agyr güýç bolup üstlerine düşende pikir edip başlaýalar. Sagdyn ertirligiň esasy kadasy-diňe ekologiki tarapdan arassa iýmiti ulanmak we gyzgyn nahar bişirmek. Iň gowysy-bu gyzgyn seçelenip duran kaşanyň uly bolmadyk paýyny iýmek. Onda ene topragyň we her bir sümmüli ýyladýan güniň energiýasy bar. Ýaltanman agşamlyk daryň, greçiha ýarmasynyň ýa-da şalyň bir penjesini arassa suwa bastyryp goýmaly, şonda irden ony ýöne gaýnadaýmaly bolýar. Şeýle kaşanyň her bir çemçesi saglyk we güýç berer.
Indiki kada-ertirlige kofe däl-de çaý içmek. Iň gowysy gök ýa-da otly çaý içmek (olary tandemde hem ulanyp bolar). Ýöne oty saýlamkda örän ünsli bolmaly. Melissa, duşisa we narpyz has-da agşamlyk nahara laýyk bolar: olar gowşadýar we uka gidirýär. Irden bolsa- zweroboý, itburun, ewkalipt, limonnik gök çaýyň bir penjesi bilen gözellik we işjenlik goşar. Ýuwaşlyk we ruhubelentlik bilen içmeli. Ýene bir ertirlik üçin tagamly nahar-pasyllar boýunça gök önümler we miweler. Olaryň ählisi toprak we gün bilen gatnaşykda bolýarlar we olaryň energiýasyny bizi bermäge taýýar. Hamyrdan taýýarlanýan önüm we içlekliler, süýjilerwe kökeler- rehimsiz ýakymsyzlyk . Ýöne irden şokoladyň birje bölejigini iýseňiz energiýa bilen üpjün eder we lezzet berer.
FIFA-my ýa-da PES?!
Wideo oýunlary ýa-da has ýörgünli ady bilen kompýuter oýunlary häzirki zamanyň iň esasy güýmenjesi hasaplanýar. Aýratynam, ösen ýurtlarda bu oýunlar giňden ýaýrandyr, hatda özbaşyna aýratyn pudak hem hasaplanýar. 1970-nji ýyldan bäri gün saýyn ýaýraýan kompýuter oýunlary uly pudaga eýedir. Bu pudagyň pul aýlanyşygy-da 100 milliard dollara golaýlap barýar. Oýunlardan uruşly, strategik we sport oýunlary has meşhur bolup, şolaryň arasyndan-da futbol oýnunyň muşdaklary öňde baryjylaryň biri diýlip görkezilýär. Futbol oýunlary-da umumylykda FIFA we PES diýlip ikä bölünýär.
Soňky ýyllarda “EA Sports” kompaniýasynyň garamagyndaky FIFA kompýuter oýny wizual (görüş) taýdan uly öňe gidişlik gazandy. Oýny oýnanyňda  hakykysyna has golaý duýgy bilen oýnamaga mümkinçilik berýär. Bu aýdanlarymyzy oýnuň täze nusgasy FIFA 16 üçinem degişli bolup durýar. Oýun grafik we animasiýa taýdan juda kämil. Bu wideo oýnunda 41-i resmi jemi, 78 dürli stadion bar. Şol stadionlarda dürli howa şertlerinde (güneşli, garly, ýagyşly...) futbol duşuşyklaryny oýnap bolýar. Lisenziýaly toparyň sany 600-e deň. “Windows”, “PlayStation 3”, “PlayStation 4”, “Xbox 360”, “Xbox One” ýaly platformlarda oýnap bolýan oýna özboluşly täzelik hem girizildi. Ýagny FIFA 16-da ilkinji sapar zenan milli ýygyndylaryň arasynda-da duşuşyk geçirip bolýar. Şol sanda FIFA 16-ny “Android” we “iOS” ulgamlarynda-da oýnamak mümkinçiligi bar.
FIFA 16-nyň oýnalyş usulynda esasy ünsi çekýän zat toparlaryň gorag ukybynyň artandygy mese mälim duýulýar. Oýny dolandyrýan “hyýaly akyl” has güýçli gorag we meýdançanyň merkezinde oýnaýan oýunçylaryň özara ysnyşygyny ýokarlandyrýar. Galyberse-de, oýunçylaryň özara paslaşygy, birek-birege geçirýän toplarynyň tizligi geçen ýylky FIFA 15-ä garanyňda, az-owlak peselipdir. Ýagny oýunçylar hakykata has golaý paslaşýarlar. Şol bir wagtyň özünde-de goragçylar has kämil ýagdaýda we guramaçylykly hereket edýärler. Garşydaş toparyň oýunçylaryň hüjümlerini has gowy yza serpikdirýärler. Bir söz bilen aýdylanda, öňki ýyllardaky FIFA oýunlarynda meýdançanyň merkezinden ähli oýunçyny aldap geçmegiň öňüni almak üçin alada bary edilipdir. Başgaça aýdylanda, Messi we Ronaldo ýaly ýyldyzlar hiç hili paslaşman, ýekeje özi ähli oýunçyny aldap bilenok. Umuman alnanda, FIFA oýnunyň täze nusgasy ozalkylar bilen deňeşdireniňde hakyky futbol oýnuna has golaý.
Ýokarda-da belleýşimiz ýaly, FIFA 16-nyň iň uly we esasy täzeligi zenan milli ýygyndylaryň hem oýnuň hataryna girizilmegidir. FIFA 16-da Germaniýanyň, ABŞ-nyň, Fransiýanyň, Şwesiýanyň, Angliýanyň, Braziliýanyň, Kanadanyň, Awstraliýanyň, Ispaniýanyň, Hytaýyň, Italiýanyň hem-de Meksikanyň zenan milli ýygyndylary bilen duşuşyk geçirip bolýar. Zenan milli ýygyndylary diňe öz aralarynda duşuşyp bilýär. Bu toparlardaky oýunçylar diňe grafik we şekil taýdan däl, eýsem-de oýnaýyş usullary, edýän hereketleri bilenem hakykysyna has ýakyn.
2000-nji ýyllaryň başlarynda PES (doly ady “Pro Evolution Soccer”) futbol söýüjileriň has gowy görýän wideo oýnudy. Köpler ilki-ilkiler PES-e FIFA-dan has öňräkde diýip garaýardy. Ýöne 2009-njy ýyldan bäri FIFA bu ugurda esasy bäsdeşinden ep-esli öňe saýlanmagy başardy. Göze dokunýan üýtgeşiklikler eden, aýratynam, grafik animasiýalardaky janlylygy bilen tapawutlanýan FIFA häzirki wagtda PES-den öňde barýar. Bäsdeşlikde yza galanyny aňan “Konami” (PES-i öndüriji ýapon şereketi) 2–3 ýyldan bäri gol gowşuryp oturanok. Soňky ýyllarda az-owlak özgeriş girizen PES-i “Windows”, “PlayStation 3”, “PlayStation 4”, “Xbox 360” hem-de “Xbox One” ýaly platformalarda oýnap bolýar. PES 2016 öňkülere garanyňda, has hakykata golaý hasaplanýar. “Konaminiň” inženerleri oýny dolandyrýan “hyýaly akyla” käbir täzelikleri girizipdir. “Fox Engine” atly oýun motory oýnuň hakykatlyk derejesini sazlaýar. Futbolçylaryň beden hereketleri has yzygiderliligi bilen tapawutlanýar. Grafiki animasiýalarda-da göze görnüp duran özgerişlikler bar. Umuman, PES-iň hem bu ýylky nusgasy wizual taýdan uly öňe gidişliklere eýe. PES-iň hemişe diýen ýaly FIFA-dan yzda galýan esasy tarapy lisenziýaly toparlaryň sanydyr. Bu ýagdaý henizem dowam edýär. Ýagny FIFA 16-da lisenziýaly klublaryň sany 600 bolsa, bu görkeziji PES-16-da 200-e deňdir. PES 16-da 21 sany lisenziýaly stadionda duşuşyklary oýnap bolýar. Futbol söýüjiler soňky ýyllarda bolşy ýaly PES 16-da hem UEFA Çempionlar ligasy we Ýewropa ligalarynyň ýaryşlaryny özbaşdak oýnap bilýär.
FIFA-nyň geçiren ses berlişiginde türkmenistanlylar kime ses berdi?
Mälim bolşy ýaly, «Barselonanyň» argentinaly ýyldyzy Lionel Messi FIFA tarapyndan geçirilen ses berlişigiň netijesinde «Ýylyň futbolçysy» diýlip yglan edildi. Bu ses berlşige dünýäniň iň uly halkara futbol guramasyna agza bolup durýan milli ýygyndylaryň baş tälimçileri, kapitanlary we bir sany sport žurnalisti gatnaşýar. Eýsem, türkmenistanlylar kime ses berdikä? Geliň, bileliň!
Milli ýygyndymyzyň kapitany Arslanmyrat Amanow sanawynyň birinji ornunda Lionel Messi («Barselona»), ikinji ornunda Sadio Mane («Liwerpul»), üçünji ornunda Kilian Mbappe (PSŽ) bar.
Milli ýygyndymyzyň baş tälimçisi, horwatiýaly hünärmen Ante Mişe bolsa ýylyň iň gowy futbolçysy hökmünde «Liwerpuldan» Wan Deýk Wirjili görmek isledi. Ol sanawyň ikinji ornuna Lionel Messini, üçünji ornuna Kriştianu Ronaluny («Ýuwnetus») goýdy.
Ses berlişikde türkmenistanly sport žurnalisti Aleksandr Werşininiň sanawynyň başyny bolsa Lionel Messi çykýar. Şeýle hem kärdeşimiz De Ýong Frenkini («Barselona») ikinji, Harri Keýni («Tottenham») bolsa üçünji orunda goýdy.
Fotoaparat satyn alnanynda nämelere üns berilmeli?
Ilki bilen fotoaparat almakdaky esasy maksadyňyzy we munuň üçin niýetleýän puluňyzyň möçberini kesgitläň. Çünki fotoaparatlaryň bahasy olaryň ulanylýan maksadyna görä üýtgeýär. Eger-de fotoaparaty maşgalaňyzda ýa-da gezelenje gideniňizde surata düşürmek üçin alýan bolsaňyz, onda siziň islegiňizi kanagatlandyrjak fotoaparat üçin beýle bir köp çykdajy etmeseňiz hem bolar.
Internet ulgamyndan fotoaparatlaryň tehniki häsiýetnamasyny berýän saýtlarda olaryň bahalaryny, hilini, aýratynlyklaryny deňeşdirip görüň. Mundan başga-da, surata düşürmek bilen meşgullanýan tanyşlaryňyzdan maslahat sorap bilersiňiz.
Haýsy fotoaparatyň megapikseli uly bolsa, şol hem surata gowy düşürýändir diýip pikir etmäň. Eger-de suratyň hili diňe megapiksele bagly bolan bolsa-dy, onda jübi telefonlary bu günki gün fotoaparatlaryň ýerini alardy. Emma megapikselden başga-da, suratyň hiline täsir edýän birnäçe tehniki aýratynlyklar bar. Olara mysal edip, obýektiwiň ölçegini, linzalaryň hilini, optiki ýakynlaşdyryşyny, ýagtylandyryjynyň we batareýanyň güýjüni görkezmek bolar. Eger-de obýektiwiň ölçegi uly bolsa, onda 4 – 6 megapiksel aralygy ýeterlikdir. Emma ölçegi 20x30 we ondan uly suratlary düşürmek isleseňiz, uly megapiksel hökmandyr.
Haýsy-da bolsa bir kysymly fotoaparata ünsüňizi gönükdiriň. Häzirki wagtda Canon, Nikon, Sony, Olympus ýaly kompaniýalaryň öndürýän fotoaparatlary iň köp isleg bildirilýänlerdir. Mysal üçin Nikon almak isleýän bolsaňyz, onda onuň birnäçe modelleri bilen gyzyklanyp görüň.
Kämil fotoaparatlaryň aglabasynda wideo hyzmaty bolýan däldir. Çünki olar diňe surata düşürmek üçin ýöriteleşdirilendir.
Düşüren suratlaryňyzy görkezýän ekranynyň uly bolmagyna üns beriň.
Batareýasynyň zarýad saklaýyjylyk we fotoaparatyň zarýady tygşytly ulanyjylyk häsiýetini gözden salmaň.
Fotoaparatyň göwrümi hem möhümdir. Elbetde, kiçi fotoaparatlar götermäge, ýanyň bilen äkitmäge amatly bolsa-da, olaryň ýagtylygy kabul edijilik häsiýeti pes, linzalarynyň ölçegi hem kiçi bolýar.
Daş görnüşi owadan, nätanyş kysymly, arzan bahaly fotoaparatlardan daşda duruň. Gymmat alyň, emma gowusyny alyň! Kepilligi welin, ýatdan çykaraýmaň!
Käbir fotoaparatlar üçin batareýany we çipi aýratyn satyn almaly bolýar. Şonuň üçin hem çip satyn alanyňyzda onuň maglumat göwrüminiň uly bolmagyna üns beriň.
FPS nämäni aňladýar?
Her bir täze oýunçy ir-u-giç FPS adalgasy bilen ýüzbe-ýüz bolup, soňlugy bilen onuň kompýuter oýunlarynyň wideoşekilleriniň hili bilen bagly düşünjedigini öwrenýär.
FPS nämäni aňladýar?
FPS-niň doly atlandyrylyşy «Frames per second» bolup, terjime edilende «bir sekunddaky şekilleriň(kadrlaryň) sany» diýmegi aňladýar. Gürrüň kompýuteriň wideokartasynyň programma üpjünçiligi ýa-da DVD arkaly görkezilýän monitoryň we telewizoryň ekrany barada barýar. Ol kompýuteriň wideoulgamynyň öndürijiligini we şekilleriniň(kadr) hilini häsiýetlendirýär.
FPS kompýuter oýunlaryndaky suratyň hiliniň iň möhüm görkezijileriniň biridir. Bu monitoryň ekranynda bir sekundyň dowamynda biri-biri bilen çalyşýan suratyň hakykylygyny görkezýän şekilleriniň sanydyr. Adamyň görüjiligi, takmynan bir sekundda 60 şekili kabul etmäge ukyplydyr. Häzirki zaman kompýuter monitorlarynyň ekranlarynyň şekil täzeleýiş tizligi bolsa 60 Gs-den başlap, ondan hem ýokary görkezijilere ýetýär. Şonuň üçin-de biz kompýuter bilen işlenende ekranyň öçüksi şöhlesini duýmaýarys.
Şundan ugur alsaň, «Gers» bilen FPS şol bir düşünje ýaly görünýär. Hakykatda bolsa, bu özara meňzeş düşünjelerdir. Gers wagt birliginde gaýtalanýan şekilleriň sanyny, kompýuter bilen baglylykda bolsa bir sekundda ekranyň täzelenişiniň sanyny aňladýar. FPS düşünjesi bir sekundyň dowamynda wideonyň bir şekiliniň beýleki şekil bilen näçe gezek çalyşýandygyny aňladýandyr.
Şonuň üçin-de FPS-iň görkezijisi näçe pes boldugyça, wideo oýnuň suratynyň hili ýaramazdyr. Şeýle halatda oýunçy diňe oýun keşpleriniň haýaldygyny, hereketleriň kesilendigini, ýagny biri-biri bilen çalşygynyň gödekligini görüp bilýär. Bu ýagdaý, aýratyn-da, «ýaý atmak» hem-de «maşyn ýaryşy» ýaly ýeňşiň oýunçynyň hereket tizligine bagly bolan oýunlarynda görnetin duýulýar. Şunuň bilen baglylykda, FPS görkezijisi näçe ýokary boldugyça, wideogörnüşleriň hem-de oýnuň tizliginiň hiliniň gowudygy öz-özünden düşnüklidir.
FPS-iň ortaça görkezijisi nähili bolmaly?
Tejribeli oýunçylar wideooýunlaryň gyzgalaňlylygy üçin onuň ortaça görkezijisiniň 60 bolmalydygyny belleýärler. Tizligi talap etmeýän haýal görnüşli oýunlarda bu görkeziji 30 ― 50 aralygynda hem bolup biler. Şeýle häsiýetli oýunlaryň hatda 20 FPS bilen hem oňat işleýändigini aýdýarlar.
Eger sizde 60 Gs görkezýän adaty LCD monitor bar bolsa, onda FPS-iň 60 we 90 sanly görkezijilerini saýgaryp hem-de tapawudyny duýup bilmersiňiz. Sebäbi adamyň görüjilik ukyby bir sekundda 50 şekil görüp bilýär. Şonuň üçin-de beýle monitorlar FPS-iň 60 görkezijisini şekillendirmäge niýetlenilmeýär hem-de ony saýgarmaga adamyň görüjilik ukyby ýetmeýär. Diňe monitoryň 60 Gs ýokary görkezijini şekillendirmäge ukyply bolan ýagdaýynda FPS-i ýokarlandyrmaga meýil edip bolar.
Şeýle hem gowşak prosessorly ýa-da köne ekranly kompýutere güýçli wideokartany ýüklemek manysyzdyr. Sebäbi gowy netije üçin güýçli wideokartanyň, döwrebap prosessoryň hem-de täze monitoryň bilelikde işlemegi gerekdir.
FPS-iň derejesi birnäçe ulgamlaryň işine, şol sanda wideokartanyň häsiýetine, ekranyň täzeleniş tizligine, prosessoryň kuwwatlylygyna, kompýuteriň işjeň ýadyna, toruň tizligine we antiwirusyň işleýşine öz täsirini ýetirip bilýär. FPS-iň görkezijisini diňe ýöriteleşdirilen utilitler hem-de oýna birikdirilen enjamlar arkaly ölçäp bolýar. Mysal üçin: Counter Strike – bu cl_showfps 1 bolup, onda mugt Fraps programmasyndan peýdalanylýar.
Şekilleriň ýygylygy näçe ýokary boldugyça, kompýutere şonça köp agram düşýär. Şunlukda, kompýuterde oýun bilen ugurdaş iş alnyp barlanda onuň öndürijiligi peselýär. Tehnika ýeterlik derejede kuwwatly bolmadyk halatynda FPS pese gaçýar we detallaşdyrmagyň käbir  sazlamalaryny el bilen üýtgetmeli bolýar. Mysal üçin, haýsydyr bir ulgamyň işini öçürmek(antiwirus) ýa-da ekranyň mümkinçiliklerini azaltmak. Şeýle hem bolsa ekranyň şekilleriniň aýyl-saýyllygynda ýaramaz täsir saklanyp galýar we käbir ownuk bölejikleri saýgaryp bolmaýar.
Onlaýn oýunlarynyň oňaýlylyk derejesini «FPS/ping» sazlaşygy kesgitleýär(ping – bu torda elýeterliligi we onuň jogap berijilik tizligini barlaýan buýruk. Ping näçe ýokary boldugyça, jogap berijiligiň wagty köp, baglanyşygyň hili pes we tersine). Şonuň üçin-de oňat oýun üçin FPS ýokary, ping bolsa pes derejede bolmalydyr.
Şeýle hem bolsa onlaýn oýunlarynda internet baglanyşygynyň hili we tizligi juda möhümdir. Şunda nyrh meýilnamanyň mümkinçiliklerinden hem peýdalanyp bolýar. Emma bu usul hemişe oýny ýeterlik hil hem tizlik derejesi bilen üpjün etmeýär. Internetiň tizligini ýokarlandyrmak maksady bilen «Türkmentelekom» tarapyndan aýratyn oýun nyrnamasy hödürlenilýär. Bir aýda 200 manatlyk tölegi bolan bu nyrhnama internetiň tizligini bir sekundda 5 MgB-e çenli artdyrmaga ýardam edýär. Bu bolsa öý internetiniň ortaça tizliginden görnetin ýokarydyr. Nyrhnama World of Tanks, Warface, War Thunder we beýleki oýunlary hem oýnamaga mümkinçilik berýär.
Futbol boýunça dünýä kubogy — 2018-iň baş tälimçileri.
Adyndan hem belli bolşy ýaly, biz bu makalamyzda sizi Russiýa Federasiýasynda geçiriljek Futbol boýunça dünýä kubogynda çykyş etjek 32 milli ýygyndynyň baş tälimçileri bilen tanyşdyrarys.
Doglan ýeri: Santa Fe, Argentina.
Tälimçilik karýerasy: «Urakan», «Lanus», «Malýorka», «Walensiýa», «Inter», «Betis», «Parma», Gruziýanyň milli ýygyndysy (geljekde — m.ý.), «Aris», «Rasing», «Orduspor», «Al Wasl».
2015-nji ýylyň 2-nji martyndan bäri Müsüriň futbol ýygyndysynyň baş tälimçisi.
Gazanan kuboklary: Konmebol kubogy — 1996, Ispaniýanyň superkubogy — 1998, 1999.
Tälimçilik karýerasy: «Kufsteýn», «Warker Tirol», «Spartak», «Žemçužina Soçi», «Terek», «Amkar», «Dinamo», «Legiýa».
2016-njy ýylyň 11-nji awgustyndan bäri Russiýanyň futbol ýygyndysynyň baş tälimçisi.
Gazanan kuboklary: Polşanyň çempiony — 2016, Polşanyň kubogy — 2016.
Doglan ýeri: Santa Fe, Argentina.
Tälimçilik karýerasy: «Kolon Sante Fe», «Uniwersidad San Martin», «Santiago Morning», «Uniwersidad Katolika», «Rosario», «San Lorenso», «Walensiýa», «Leon», Çiliniň m.ý.
2017-nji ýylyň 28-nji noýabryndan bäri Saud Arabystanynyň futbol ýygyndysynyň baş tälimçisi.
Gazanan kuboklary: Çiliniň çempiony — 2010, Argentinanyň çempiony — 2013, Amerika kubogy — 2016.
Doglan wagty: 3-nji mart, 1947-nji ýyl.
Doglan ýeri: Montewideo, Urugwaý.
Tälimçilik karýerasy: «Bella Wista», Urugwaýyň 20 ýaşa çenli ýetginlekler ýygyndysy, «Danubio», «Motewedio Wendereres», «Penýarol», «Deportiwo Kali», «Boka Huniors», «Kalýari», «Milan», «Owýedo», «Weles Sarsfild».
2006-njy ýyldan bäri Urugwaýyň futbol ýygyndysynyň baş tälimçisi.
Gazanan kuboklary: Libertadores kubogy — 1987, Argentinanyň çempiony — 1992, Argentinanyň superkubogy — 1992, Amerikanyň kubogy — 2011.
Tälimçilik karýerasy: Portugaliýanyň 20 ýaşa çenli ýetginjekler ýygyndysy, Portugaliýanyň m.ý. «Sporting», «Nýu Ýork Red Bulls», «Nagoýa Grempus», Birleşen Arap Emirlikleriniň m.ý. «Mançester Ýunaýted» (baş tälimçiniň kömekçisi), «Real Madrid», Portugaliýanyň m.ý.
2011-nji ýylyň 4-nji aprelinden bäri Eýranyň futbol ýygyndysynyň baş tälimçisi.
Gazanan kuboklary: U-20 dünýä çempiony — 1989, 1991, Portugaliýanyň kubogy — 1995, Portugaliýanyň superkubogy — 1996, Ispaniýanyň kubogy — 2004.
Doglan ýeri: Aýksles Beýns, Fransiýa.
Tälimçilik karýerasy: «Draguingnan», «Kembrij Ýunaýted», «Song Da Nam Din», «Şerburg», Zambiýanyň m.ý. Angolanyň m.ý. «Alger», «Soşo», Kot-D'Iwuaryň m.ý. «Lill».
2016-njy ýylyň fewral aýyndan bäri Marokkanyň futbol ýygyndysynyň baş tälimçisi.
Gazanan kuboklary: Afrika Milletler kubogy — 2012, 2015.
Tälimçilik karýerasy: «Eştoril», «Estrela Amadora», «Portu», AEK, «Panatinaýkos», «Sporting Lissabon», «Benfika», PAOK, Gresiýanyň m.ý.
2014-nji ýylyň 23-nji sentýabryndan bäri Portugaliýanyň futbol ýygyndysynyň baş tälimçisi.
Gazanan kuboklary: Portugaliýanyň çempiony — 1999, Portugaliýanyň kubogy — 2000, 2001, Portugaliýanyň superkubogy — 1998, 1999, Gresiýanyň kubogy — 2002, Ýewropa çempiony — 2016.
Doglan ýeri: Asteasu, Ispaniýa.
Tälimçilik karýerasy: Ispaniýanyň 17 ýaşa çenli ýetginjekler ýygyndysynyň baş tälimçisiniň kömekçisi, «Raýo Walýekano», «Real Madrid B», Ispaniýanyň 19, 20, 21 ýaşa çenli ýygyndylary, «Portu».
2016-njy ýylyň 21-nji iýulyndan bäri Ispaniýanyň futbol ýygyndysynyň baş tälimçisi.
Gazanan kuboklary: U-19 Ýewropa çempiony — 2012, U-21 Ýewropa çempiony — 2013.
Tälimçilik karýerasy: «Fortuna Sittard», «Feýenoord», «Borussiýa Dortmund», Gollandiýanyň m.ý. «Gamburg», Saud Arabystanynyň m.ý.
2018-nji ýylyň 24-nji ýanwaryndan bäri Awstraliýanyň futbol ýygyndysynyň baş tälimçisi.
Gazanan kuboklary: Gollandiýanyň kubogy — 2008, UEFA-nyň kubogy — 2002, Dünýä kubogy — 2010-yň wise-çempiony.
Tälimçilik karýerasy: «Molde», «Helsingborg», «Brondbýu», «Rusenborg», Norwegiýanyň m.ý. «Ergrýute», «Wiking», «Malmýo».
2015-nji ýylyň 15-nji dekabryndan bäri Daniýanyň futbol ýygyndysynyň baş tälimçisi.
Gazanan kuboklary: Norwegiýanyň kubogy — 1994, 2003, Şwesiýanyň çempiony — 1999, 2014, Şwesiýanyň kubogy — 1998, Daniýanyň çempiony — 2002, Norwegiýanyň çempiony — 2003, Şwesiýanyň superkubogy — 2014.
Doglan ýeri: Baýonna, Fransiýa.
Tälimçilik karýerasy: «Monako», «Ýuwentus», «Marsel».
2012-nji ýylyň 8-nji iýulyndan bäri Fransiýanyň futbol ýygyndysynyň baş tälimçisi.
Gazanan kuboklary: Fransiýanyň kubogy — 2003, 2010, 2011, 2012, Ýewropanyň Çempionlar ligasynyň finalçysy — 2004, Fransiýanyň çempiony — 2010, Fransiýanyň liga kubogy — 2010, 2011, Ýewropa çempionaty — 2016-nyň finalçysy.
Doglan ýeri: Tapiales, Argentina.
Tälimçilik karýerasy: «Talýeres», «Independýente», «Kolon», «Kilmes», «Arhentinos Huniors», «Elçe», «Amerika» (Kali), «Santa Fe», «Uniwersitario», «Weles Sarsfild», «Palmeýras».
2015-nji ýylyň fewral aýyndan bäri Perunyň futbol ýygyndysynyň baş tälimçisi.
Gazanan kuboklary: Konmebol kubogy — 1999, Perunyň çempiony — 2008, Argentinanyň çempiony — 2009, 2011, 2012.
Doglan ýeri: Santa Fe, Argentina.
Tälimçilik karýerasy: «Huan Auriç», «Sport Boýs», «Koronel Bolognesi», «Sporting Kristal», «O'Higgins», «Emelek», «Unwersidad de Çili», Çiliniň m.ý. «Sewilýa».
2017-nji ýylyň 20-nji maýyndan bäri Argentinanyň futbol ýygyndysynyň baş tälimçisi.
Gazanan kuboklary: Çiliniň çempiony — 2011, 2012, Sudamerikan kubogy — 2011, Amerikanyň kubogy — 2015.
Tälimçilik karýerasy: «Warteks», Horwatiýanyň 21 ýaşa çenli ýaşlar ýygyndysy, «Rieka», «Dinamo Tirana», «Slawen Belupo», «Al-Faýsali», «Al-Hilol», «Al-Aýn».
2017-nji ýylyň 7-nji oktýabryndan bäri Horwatiýanyň futbol ýygyndysynyň baş tälimçisi.
Gazanan kuboklary: Horwatiýanyň kubogynyň finalçysy — 2006, Albaniýanyň superkubogy — 2008, Saud Arabystanynyň Şazadasynyň kubogy — 2013, BAE-niň Prezidentiniň kubogy — 2014, BAE-niň çempiony — 2015, BAE-niň superkubogy — 2015, Aziýanyň Çempionlar ligasynyň finalçysy — 2016.
Doglan wagty: 10-njy iýun, 1967-nji ýyl.
Doglan ýeri: Westmannaýer, Islandiýa.
2013-nji ýyldan bäri Islandiýanyň futbol ýygyndysynyň baş tälimçisi.
Gazanan kuboklary: Islandiýanyň çempiony — 2008.
Doglan ýeri: Manneým, Germaniýa.
Tälimçilik karýerasy: «Bordo», «Kreteil», «Nissa», «Ýang Boýs», «Aýaçço», «Etual de Sahel», «Nant», Gabonyň m.ý. Nigeriýanyň m.ý. Burkina-Fasonyň m.ý.
2016-njy ýylyň awgust aýyndan bäri Nigeriýanyň futbol ýygyndysynyň baş tälimçisi.
Gazanan kuboklary: UEFA-nyň kubogynyň finalçysy — 1996.
Tälimçilik karýerasy: «Guarani», «Weranapolis», «Ipiranga», «Žuwentude», «Kaşias», «Gremio», «San Kaetano», «Korintians», «Atletiko Mineýro», «Palmeýras», «Al-Aýn», «Internasional», «Al-Wahda», «Korintians».
2016-njy ýylyň iýunyndan bäri Braziliýanyň futbol ýygyndysynyň baş tälimçisi.
Gazanan kuboklary: Braziliýanyň wise çempiony — 1986, 1987, Riu-Grandi-du-Sul çempiony — 2000, 2001, Braziliýanyň kubogy — 2001, Braziliýanyň çempiony — 2011, 2015, Libertadores kubogy — 2012, Amerika Rekopa — 2013, Klublar arasyndaky dünýä çempiony — 2012, Amerika kubogy — 2008.
Tälimçilik karýerasy: «Belen», «Saprissa» (kömekçi), Kosta-Rikanyň m.ý. (kömekçi), «Santos de Guapiles», «Alahuelense».
2015-nji ýylyň awgust aýyndan bäri Kosta-Rikanyň futbol ýygyndysynyň baş tälimçisi.
Gazanan kuboklary: Kosta-Rikanyň çempiony — 2010, 2011, 2012, 2013.
Doglan ýeri: Zenisa, Bosnýa we Gersogowina.
Tälimçilik karýerasy: Serbiýanyň m.ý. (kömekçi).
2017-nji ýylyň oktýabr aýyndan bäri Serbiýanyň futbol ýygyndysynyň baş tälimçisi.
Gazanan kuboklary: ýok.
Doglan ýeri: Saraýewo, Bosnýa we Gersogowina.
Tälimçilik karýerasy: «Bellinsona», «Malkantone», «Lugano», «Ýang Boýs», «Samsunspor», «Sýon», «Lasio».
2014-nji ýylyň 1-nji iýulyndan bäri Şweýsariýanyň futbol ýygyndysynyň baş tälimçisi.
Gazanan kuboklary: Italiýanyň kubogy — 2013, Italiýanyň superkubogynyň finalçysy — 2013.
Tälimçilik karýerasy: «Fraunfeld», «Ştutgart», «Fenerbahçe», «Karlsrue», «Adanaspor», «Tirol», «Awstriýa», Germaniýanyň m.ý. (kömekçi).
2006-njy ýylyň 12-nji iýulyndan bäri Germaniýanyň futbol ýygyndysynyň baş tälimçisi.
Gazanan kuboklary: Germaniýanyň kubogy — 1997, Awstriýanyň çempiony — 2002, Awstriýanyň superkubogy — 2003, Dünýä çempiony — 2014, Konfederasiýalar kubogy — 2017, Ýewro — 2008-iň wise-çempiony.
Doglan ýeri: Santa Rosa de Kabal, Kolumbiýa.
Tälimçilik karýerasy: «Mançester Siti» (kömekçi), «Millionarios», «Çikago Faýr», «Nýu Ýork Red Bulls», «Onse Kaldes», «Puebla», «Atletiko Nasional», «San Paulo».
2015-nji ýylyň 14-nji oktýabryndan bäri Meksikanyň futbol ýygyndysynyň baş tälimçisi.
Gazanan kuboklary: MLS Garbiý Konferensiýa kubogy — 2008, Kolumbiýanyň çempiony — 2010, 2013, 2014, Kolumbiýanyň kubogy — 2012, 2013, Kolumbiýanyň Superligasynyň çempiony — 2012.
Tälimçilik karýerasy: «Kuinsland Roar» (kömekçi), «Seongnam Ilwa Çunma» (kömekçi), «Seongnam Ilwa Çunma», Koreýanyň m.ý. (kömekçi), Koreýanyň 23 ýaşa çenli ýaşlar ýygyndysy, Koreýanyň 20 ýaşa çenli ýaşlar ýygyndysy.
2017-nji ýylyň iýun aýyndan bäri Koreýanyň futbol ýygyndysynyň baş tälimçisi.
Gazanan kuboklary: Aziýanyň Çempionlar ligasynyň kubogy — 2010, Koreýanyň Futbol assosiasiýasynyň kubogy — 2011, Gündogar Aziýa kubogy — 2017.
Tälimçilik karýerasy: «Alets», «Halmstads BK», «Laholms», «Orgrite», «Norrkýoping».
2016-njy ýylyň 10-njy awgustyndan bäri Şwesiýanyň futbol ýygyndysynyň baş tälimçisi.
Gazanan kuboklary: Şwesiýanyň çempiony — 2015.
Tälimçilik karýerasy: «Suonsi», «Uigan», «Ewerton».
2016-njy ýylyň 3-nji awgustyndan bäri Belgiýanyň futbol ýygyndysynyň baş tälimçisi.
Gazanan kuboklary: Angliýanyň kubogy — 2013.
Tälimçilik karýerasy: «Middlsbro», Angliýanyň 21 ýaşa çenli ýaşlar ýygyndysy.
2016-njy ýylyň 27-nji sentýabryndan bäri Angliýanyň futbol ýygyndysynyň baş tälimçisi.
Gazanan kuboklary: ýok.
Tälimçilik karýerasy: «Atletiko Nasional», Kolumbiýanyň m.ý. Ekwadoryň m.ý. Guatemalanyň m.ý. «Santa Fe», «Independiente Medelin».
2014-nji ýylyň 15-nji fewralyndan bäri Panamanyň futbol ýygyndysynyň baş tälimçisi.
Gazanan kuboklary: Kolumbiýanyň çempiony — 1991.
Tälimçilik karýerasy: «Olimpik du Kef», Tunisiň m.ý. (kömekçi), Tunisiň 23 ýaşa çenli ýaşlar ýygyndysy, «Klub Afrika», «Bizertin», «ES Tunis», «Al-Jaýiş», Kuweýtiň m.ý.
2017-nji ýylň 27-nji aprelinden bäri Tunisiň futbol ýygyndysynyň baş tälimçisi.
Gazanan kuboklary: Tunisiň çempiony — 2011, 2012, Tunisiň kubogy — 2011, Afrikanyň Çempionlar ligasynyň kubogy — 2011, Kataryň kubogy — 2014.
Tälimçilik karýerasy: «Çakarita Huniors», «Argentinos Huniors», «Kolo-Kolo», Argentinanyň 20 ýaşa çenli ýaşlar ýygyndysy, Argentinanyň m.ý. «Toluka», «Tigres», «Tigres UNAL».
2012-nji ýylyň fewral aýyndan bäri Kolumbiýanyň futbol ýygyndysynyň baş tälimçisi.
Gazanan kuboklary: U-20 Dünýä çempionatynyň ýeňijisi — 1995, 1997, 2001, Amerika yklymynyň U-19 çempionatynyň ýeňijisi — 1997, 1999, Konfederasiýalar kubogynyň wise-çempiony — 2015.
Tälimçilik karýerasy: Ýaponiýanyň 20 ýaşa çenli ýaşlar ýygyndysy, Ýaponiýanyň 23 ýaşa çenli ýaşlar ýygyndysy, «Kaşiwa Reýsol», «Gamba Osaka», «Wissel Kobe», «Nagoýa Grempus».
2018-nji ýylyň aprel aýyndan bäri Ýaponiýanyň futbol ýygyndysynyň baş tälimçisi.
Gazanan kuboklary: Ýaponiýanyň çempiony — 2005, Ýaponiýanyň kubogy — 1999, 2007, Ýaponiýanyň Imperatorynyň kubogy — 2008, 2009, Ýaponiýanyň superkubogy — 2007, Aziýanyň Çempionlar ligasynyň kubogy — 2008.
Tälimçilik karýerasy: «Swit», «Wisla», «Zaglembe», «Sandesiýa», «Ýagelloniýa Bialistok», «Katowise», «Gurnik Zabže».
2013-nji ýylyň oktýabr aýyndan bäri Polşanyň futbol ýygyndysynyň baş tälimçisi.
Gazanan kuboklary: ýok.
Tälimçilik karýerasy: «Luan Kuizo».
2015-nji ýylyň 4-nji martyndan bäri Senegalyň futbol ýygyndysynyň baş tälimçisi.
Tälimçileriň arasynda haýsy döwletiň wekili kän? Argentina, 4 tälimçi.
Iň ýaş tälimçi: Aliu SISSE, Senegalyň milli ýygyndysynyň baş tälimçisi, 1976-njy ýylyň 24-nji martynda doglan.
Iň ýaşuly tälimçi: Oskar Waşington Tabares SILWA, Urugwaýyň milli ýygyndysynyň baş tälimçisi, 1947-nji ýylyň 3-nji martynda doglan.
Iň kän ýerde işlän tälimçi: Adenor Leonardo BAÇÇI, Braziliýanyň milli ýygyndysynyň baş tälimçisi, tälimçilik karýerasy: «Guarani», «Weranapolis», «Ipiranga», «Žuwentude», «Kaşias», «Gremio», «San Kaetano», «Korintians», «Atletiko Mineýro», «Palmeýras», «Al-Aýn», «Internasional», «Al-Wahda», «Korintians» — 14 ýer.
Milli ýygyndy bilen iň köp wagt bäri işleşip gelýän tälimçiler: urugwaýyň we Germaniýanyň milli ýygyndylarynyň bäş tälimçileri, 2006-njy ýyldan bäri.
Futbol boýunça Türkmenistanyň Kubogynyň çärýek final duşuşyklaryndan soň gyzykly hasaplamalar.
Garaşylan oýnuň garaşylmadyk netijesi: Dogrusy, «Balkanyň» öz meýdanynda «Ahaly» 4:0 hasabynda ýeňip bilýändigine janköýerler Ýokary ligadaky duşuşykda hem şaýat boldy. Ýöne Türkmenistanyň Kubogynda 3:1 hasapdaky ýeňlişden soň, ýarym finala çykmaga hukuk gazanmak Kubok ýaryşymyzyň taryhynda öň bolan hem bolsa, juda seýrek hadysadyr.
Finalyň çärýek finaldaky jogaby: «Ahal» bilen «Balkan» geçen ýyl Kubok ýaryşynda finalda duşuşypdylar we siziňem bilşiňiz ýaly, «Ahal» ýurdumyzyň futbol Kubogynyň eýesi bolupdy. Bu gezek bolsa ýoly «Balkan» dowam etdirýär.
Kubogyň eýesi Kubok bilen ir hoşlaşdy: Şeýlelikde, Türkmenistanyň Kubogynyň soňky iki ýyldaky eýesi bu gezek Kubok ýaryşyndan çärýek finalda aýryldy.
«Balkanyň» BAÝ-y bar: «BAÝ» diýýänimizi «Boliýan, Ataýew, Ýagşyýew» diýip hem okap bilerisiňiz. Toparyň ýarym finala çykmagynda bu üçlügiň uly paýy bar.
42 duşuşygyň käbir hasabatlary: Şu duşuşyk «Ahalyň» Türkmenistanyň Kubogy ugrundaky ýaryşda geçiren 42-nji oýny boldy. Topar 42 duşuşygyň 13-sinde ýeňiş gazandy, 21-sinde ýeňildi. 8 duşuşyk deňlik bilen tamamlandy. Pökgi gatnaşyklary 50 — 68 — «Ahalyň» garşydaşlarynyň peýdasyna.
Ýagşyýewiň ikinji, «Balkanyň» 200-nji goly: «Balkan» şu güne çenli Kubok ýaryşlarynda jemi 102 duşuşyk geçirdi. Şolaryň 58-inde ýeňiş gazanan «nebitçiler» 31 duşuşykda garşydaşlaryndan asgyn geldiler. 13 duşuşykda bolsa hiç tarap hem ýeňiji bolup bilmedi. Şu duşuşykda Myrat Ýagşyýewiň «Ahalyň» derwezesine ikinji geçiren pökgüsi «Balkanyň» Kubok ýaryşlaryndaky 200-nji goly boldy. Pökgi gatnaşyklary bolsa 201 — 116 — «Balkanyň» peýdasyna.
Çempion «aryny» aldy: «Altyn asyr» geçen ýyl Kubok ýaryşy bilen çärýek finalda hoşlaşypdy. Ony ýaryşdan çykaran bolsa HTTU-dy. Bu ýyl «Altyn asyr» çärýek finalda HTTU-ny ýaryşdan çykardy.
«Altyn asyr» Kubok ýaryşlarynda: jemi 31 duşuşyk geçirdi, şolaryň 15-sinde ýeňiş gazanyp, 6 duşuşykda ýeňildi. 10 duşuşyk bolsa deňlik bilen tamamlandy. Garşydaşlarynyň derwezesine 63 pökgi geçiren «Altyn asyr» öz derwezesine 35 pökgi goýbertdi.
Deňlik 15, galanlary näçekä? Hawa, Kubok ýaryşyny bu ýyllykça jemlän HTTU geçiren duşuşyklarynyň 15-sinde deňlik hasap bilen oýnady. Umuman, HTTU Türkmenistanyň Kubogy ugrundaky ýaryşda 52 duşuşyk geçirip, şolaryň 19-synda ýeňiş gazandy, 18-sinde ýeňildi. Pökgi gatnaşyklary bolsa 71 — 65 — HTTU-nyň peýdasyna.
«Energetik» ýaryşdan çykdy, ýöne: Türkmenistanyň Kubogyna ilkinji gezek gatnaşýan topar üçin gowy netije görkezen «Energetik» çärýek finaldan soň, Türkmenistanyň Kubogy — 2015-de iň pökgi geçiren topar — 8 gol.
8 goluň 6-sy: Toparyň Kubok ýaryşynda geçiren gollarynyň 6-syna öz adyna ýazdyran Kerim Hojaberdiýew häzirlikçe bu ýaryşyň iň netijeli hüjümçisi. Kerim 6 duşuşykda 6 gol geçirdi. Onuň iň ýakyn bäsdeşi «Köpetdagdan» Hojalgurban Öwezowyň bolsa 3 goly bar. Kubok ýaryşyna çärýek finaldan gatnaşyp başlan toparlardan hiç bir oýunçy hem iki duşuşykda 3 gezek tapawutlanyp bilmedi.
Geçiren duşuşyklarynyň deň ýarynda ýeňiş gazandy: «Energetik» Türkmenistanyň Kubogyna gatnaşýan ilkinji ýylynda 6 duşuşyk geçirip ýetişdi we ýeňşiň, ýeňlişiň, deňligiň her haýsyndan «dadyp gördi». Topar 3 duşuşykda ýeňiş gazandy, 2-sinde ýeňildi, 1 duşuşyk bolsa deňlik bilen tamamlandy. Pökgi gatnaşygy 8 — 5 — «Energetigiň» peýdasyna.
«Hazyna» möwsümiň ýeňşini gazandy: Ýokary liga ilkinji gezek, Kubok ýaryşyna-da ikinji gezek gatnaşýan ýylyňda ýarym finala çenli baryp bilmek her bir topara başardýan sepgit däl. Ýokary ligada 8-nji orunda barýanam bolsa, Kubok ýaryşynda ýarym finala çykmak bilen «Hazyna» möwsümiň iň uly ýeňşini gazandy diýip bolar.
«Aşgabat» «Hazynany» ýeňip bilenok: Şu ýyl Ýokary ligada-da, Kubok ýaryşynda-da «Aşgabat» «Hazynadan» asgyn gelýär. Gaýtam topar «Hazyna» bilen geçiren duşuşyklarynyň 3-sinde ýeňildi. Şolaryň hem 2-si «Aşgabadyň» öz meýdanynda geçirilen duşuşykdyr.
Ine, gowy netije: Türkmenistanyň Kubogy ugrundaky ýaryşlarda jemi 4 duşuşyk geçiren «Hazyna» şolaryň 3-sinde ýeňiş gazanyp, diňe birinde ýeňildi.
Kubok ýaryşynyň şowsuz topary: Ýokary ligada gowy oýunlary görkezmegi başarýan hem bolsa, «Aşgabat» Kubok ýaryşlarynyň şowsuz toparlarynyň biri. Ol Kubok ugrundaky ýaryşda 27 duşuşyk geçirip, şolaryň diňe 10-synad ýeňiş gazandy, 13 gezek bolsa ýeňildi, 3 duşuşyk deňlikde tamamlandy.
25-e ýetip barýar: Çärýek final duşuşyklaryndan soň tapawutlanan futbolçylaryň sany 24-e çykdy.
16 duşuşykda: Şu ýylky ýaryşda geçirilen 16 duşuşykda derwezelere 35 pökgi girdi.
Ýarym finalda: Kubok ýaryşynyň ýarym finalynda «Altyn asyr» bilen «Balkan», «Hazyna» bilen «Şagadam» duşuşar. Ýarym final duşuşyklary 24-nji hem-de 31-nji oktýabrda geçiriler.
Futbol onuň çagalykdan hemrasy.
Türkmenistanyň futbol boýunça milli ýygyndysynyň hem-de Aşgabadyň «Altyn Asyr» toparynyň goragçysy, 2016-njy ýylyň futbol möwsüminiň jemi boýunça geçirilen ses berlişigiň netijesinde ýurdumyzyň iň ökde oýunçysy diýlip yglan edilen ªöhrat Söýünow bilen söhbetdeşligimizi 25-nji gezek geçirilen milli çempionatymyzyň iň gyzgalaňly döwründe – «Altyn Asyr» bilen «Ahalyň» arasynda çempionlyk ugrunda ýiti göreşiň dowam edýän günlerinde guramak isläp, oňa ýüz tutanymyzda, ªöhrat söhbetdeşligiň möwsüm jemlenenden soňra geçirilse göwnemakul boljakdygyny aýtdy. Onuň çykyş edýän topary Diýarymyzyň bassyr dördünji sapar çempiony bolanyndan soňra-da, ine, şol niýetlän söhbetimizi ýazga geçirmäge mümkinçilik döredi.
– Şöhrat, ilki bilen «Altyn Asyryň» düzüminde ýurdumyzyň nobatdaky gezek çempiony bolmagyň hem-de milli ýygyndymyzyň Aziýanyň Kubogy ugrundaky ýaryşyň  2019-njy ýylda geçiriljek jemleýji tapgyryna gatnaşmaga hukuk gazanmagy bilen gutlaýarys!
– Gutlagyňyza köp sag boluň! Menem pursatdan peýdalanyp, Türkmenistanyň milli ýygyndy toparynyň hem-de «Altyn Asyryň» janköýerlerini bu uly üstünlikler bilen gutlaýaryn, geljekde-de olaryň ynamlaryny ödemeklik üçin zehinimizi, tejribämizi gaýgyrmarys.
– Uly futbola çenli terjimehalyň bilen okyjylarymyzy gysgaça tanyşdyraýsaň?
– 1992-nji ýylda Mary welaýatynyň Wekilbazar etrabynyň Goňur obasynda doguldym. Kiçiligimden telewizorda futbol görkezilse, aýdylyşy ýaly, başynda ýüpsüz baglanyp oturybererdim. Deň-duşlarym bilen futbol oýnamagam gündelik güýmenjämizdi. Şonuň üçinem ilkinji dört synpy Mary şäherindäki 13-nji, 5-nji synpy obamyzdaky 31-nji orta mekdepde okanymdan soňra, ýagny 6-njy synpdan başlap paýtagtymyzdaky «Olimp» orta sport mekdebinde okap ugramagymy diňe futbola bolan söýgimiň, höwesimiň uludygy bilen düşündirip bilerin.
«Olimpde» 6 – 9-njy synplar aralygynda tälimçim Mihail Saribekow boldy. 10-njy synpda Amangylyç Koçumowdan futboluň inçe tilsimlerini öwrenmek miýesser etdi. Hut 10-njy synpda okap ýörkämem, ýagny 2009-njy ýylda-da paýtagtymyzyň HTTU toparynyň düzüminde meýdança çykmak bilenem uly futbola gadam basdym.
– Şöhrat, häzire çenli oýnan professional toparlaryň, olardaky halypalaryň hakynda gürrüň beräýseň?
– Ýaňam aýdyşym ýaly, uly futboluň köýnekçesini geýip, meýdança çykan ilkinji toparym paýtagtymyzyň HTTU topary bolupdy. 2015-nji ýyla çenli bu toparda baş tälimçiler Ýazguly Hojageldiýewiň hem-de Röwşen Meredowyň türgenleşdirmeklerinde çykyş etdim. 2015-nji ýyldan bärem Ýazguly Hojageldiýewiň baş tälimçilik etmeginde «Altyn Asyryň» üstünliklerine başardygymdan goşant goşup gelýärin.
–Indi bu toparlar bilen gazanan medallaryň, Kuboklaryň dogrusynda biraz giňişleýinräk durup geçäýseň?
– Milli çempionatymyzyň ýokary ligasynda çykyş eden ilkinji möwsümim bolan 2009-njy ýylda, şol wagt çempionat iki aýlawdan ybaratdy, dört oýny deňme-deň oýnap, galan ähli duşuşykda ýeňiş gazanyp, ýurdumyzyň çempiony bolupdyk. 2013-nji ýylda-da bu topar bilen Diýarymyzyň futbol çempionatynyň altyn medalyna eýe bolmak miýesser etdi. 2011-nji ýylda ýurdumyzyň Kubogyny eýelemek ugrundaky ýaryşyň finaly paýtagtymyzda bolup, şonda «Aşgabat» topary bilen geçiren oýnumyzyň esasy we goşmaça wagtlarynda hasap açylmandy. 11 metrlik urgular esasynda HTTU-nyň 4:2 hasabynda ýeňiş gazanmagyndan soňra-da ilkinji gezek Kubogy al-asmana götermek mümkinçiligine eýe bolupdym. Elbetde, 2009-njy ýylda Aşgabatda «Altyn Asyry» 3:0 hasabynda utup, Türkmenistanyň «Naýbaşy Kubogyny» eýelänimizde-de ýatdan çykmajak ýakymly pursatlary başdan geçiripdim.
2013-nji ýylda «Naýbaşy Kubok» ugrundaky oýun Türkmenabatda geçirilip, garşydaşymyz Balkanabadyň «Balkan» topary bolupdy. Diýseň çekeleşikli geçen şol duşuşygyň esasy wagty 0:0, goşmaça wagty 1:1 hasabynda tamamlanypdy. 11 metrlik urgularda-da ýene-de biziň bagtymyz çüwüp, 4:3 hasabynda ýeňiş gazanypdyk.
2014-nji ýylda HTTU-nyň AFK-nyň prezidentiniň Kubogyny eýelemek ugrundaky ýaryşda ýeňiş gazanmagy türkmen futbolunyň halkara derejesindäki uly üstünligi bolupdy. Şonda bu ýaryşyň jemleýji tapgyrynyň oýunlary Şri-Lanka döwletinde geçirilipdi.  Demirgazyk Koreýanyň «Rimýongsu» toparyny Akmyrat Jumanazarowdyr Süleýman Muhadowyň geçiren pökgüleri bilen 2:1 hasabynda utan final oýnumyzy men hiç haçan ýadymdan çykarmaryn.
Soňky üç ýylda «Altyn Asyr» bilen ýurdumyzyň çempiony bolmak nesip edip gelýär. 2015-nji ýylda Diýarymyzyň Kubok ýaryşynyň aýgytlaýjy duşuşygy Balkanabatda geçirilipdi. Türkmenbaşy şäheriniň «Şagadamy» bilen bolan şol oýnuňam esasy we goşmaça wagtlarynda hasap açylman, 11 metrlik urgular 7:6 hasabynda biziň peýdamyza tamamlanypdy. Şol ýyl paýtagtymyzda «Ahaldan» 3:0 hasabynda üstün çykyp, «Naýbaşy Kuboga» eýe bolmagam biziň paýymyza düşdi.
Ýurdumyzyň Kubogy ugrundaky ýaryşyň 2016-njy ýyldaky finalynda «Aşgabat» topary bilen oýnadyk. Daşoguzda bolan şol duşuşyk tutuşlygyna diýen ýaly biziň futbolçylarymyzyň pökgä erk etmeklerinde geçip, «Altyn Asyr» 4:0 hasabynda üstün çykypdy. Şol ýyl Aşgabatda «Şagadamy» 2:1 hasabynda ýeňip, «Naýbaşy Kubogyňam» eýesi bolmak başardypdy. Geçen ýyl şu hasapda paýtagtymyzda «Aşgabat» toparyny utup, nobatdaky sapar «Naýbaşy Kuboga» mynasyp bolmaklygyň miýesser edenliginem aýdyp goýaýyn. 2016-njy ýylyň futbol möwsüminiň jemi boýunça ýurdumyzyň iň gowy oýunçysyny saýlamaklykda maňa ses berenlere, şeýdibem meniň bu derejä mynasyp bolmaklygyma goşant goşanlara bolsa, pursatdan peýdalanyp, tüýs ýürekden minnetdarlygymy bildirýärin.
– Tüweleme, Şöhrat, sylaglaryň-a sanasaň sogaby bar diýenleri eken, höwri köp bolsun! Indiki sowalym şeýleräk: goragçynyň esasy wezipesi pökgi geçirmek däl-de, öz derwezesini aman saklamak. Şeýle-de bolsa, garşydaşynyň derwezesine pökgi girizmek her bir futbolçynyň arzuwy, ilkinji geçiren pökgiň ýadyňa düşýärmi?
– Elbetde. Ilkinji pökgimi 2009-njy ýylda häzirki oýnaýan toparymyň derwezesine girizipdim we şonda duşuşyk 1:1 hasabynda tamamlanypdy. Her möwsümde hüjümçilerçe tapawutlanýan goragçylaram bar, ýöne maňa beýle ukyp berilmändir. Iň köp pökgi geçiren möwsümim 2015-nji ýyl bolup, 3 pökgini öz adyma ýazdyrypdym.
– Sen häzir ýurdumyzyň milli ýygyndysynyň esasy goragçylarynyň biri. Umuman, ýygyndy toparlarymyzda haçandan bäri çykyş edip gelýärsiň?
– Ýurdumyzyň ýetginjekler ýygyndysynyň düzüminde ilkinji gezek 2007-nji ýylda meýdança çykdym. 14 ýaşlylaryň arasynda Aziýanyň çempionatynyň Birleşen Arap Emirlikleriniň Dubaý şäherinde bolan saýlama tapgyrynda Eýranyň ýetginjekler ýygyndysynyň garşysyna geçiren oýnum ýygyndy toparymyzyň hataryndaky birinji duşuşygymdy. Milli ýygyndymyzda bolsa 2011-nji ýyldan bäri çykyş edip gelýärin.
– Esasy ýygyndymyzda ilkinji geçiren oýnuň?
– Şol gün 2011-nji ýylyň 23-nji martydy. Malaýziýada AFK-nyň Çagyryş Kubogyny eýelemek ugrundaky ýaryşda Hytaý Taýpeýiniň ýygyndysyndan 2:0 hasabynda üstün çykypdyk.
– Ýygyndymyz bilen, aýdylyşy ýaly, iň kyn we ýeňil düşen oýunlaryňy agzap biljekmi?
– Ilki bilen aýtjagym: hiç bir oýun ýeňil düşmeýär. 2012-nji ýylyň 19-njy martynda Nepalda AFK-nyň Çagyryş Kubogyny eýelemek ugrundaky ýaryşyň finalynda Demirgazyk Koreýadan 2:1 hasabynda utulan oýnumyzy, 2015-nji ýylyň 16-njy iýunynda dünýä çempionatynyň saýlama tapgyrynda Eýranyň ýygyndysy bilen Daşoguzda 1:1 hasabynda oýnan oýnumyzy has kyn düşen duşuşyklar hökmünde görkezmek bolarmyka diýýärin. Geçen ýylyň 14-nji noýabrynda Balkanabatda Hytaý Taýpeýini 2:1 hasabynda ýeňip, 2019-njy ýylda BAE-de geçiriljek yklymyň iň uly futbol ýaryşyna gatnaşmaga hukuk gazanmagymyz bolsa futbol durmuşymdaky iň ýatda galyjy pursatlar bolan bolsa gerek.
– Şöhrat, «Altyn Asyr» bilenem, milli ýygyndymyzyň hatarynda-da diňe ýeňişler, üstünlikler arzuw edýäris!
Söhbetdeş bolan Hezret HOJAGULYÝEW.
«Türkmen sporty» gazeti.
Futbolda nädip gazanç edýärler .
Futbol, bu ýöne bir sport dälde, eýsem uly ykdysadyýeti bolan, giň möçberde sport çäreleri gurnaýan, sport harytlaryny  we mahabaty ýerleýän, maliýe hemaýatkärleri bolan, industriýa.
Bu günler dünýä ýüzünde futbol baýramy bellenýän günlerde, dünýädäki köpçülikleýin  habar beriş serişdeleri, şol sanda Turkmenportal hem dünýa çempionatynyň geçirilýän ýerinden fotoreportažlary, täzelikleri ýaýlymla berýär.  Biz size bu makalada futbol ýa-da futbolçylar barada gürrüň bermän, üýtgeşiklik bolsun diýip, dünýäde iň köp oýnalýan we meşhur sport görnüşleriniň biri futboluň hem-de futbol klublarynyň ykdysadyýetiniň gurnalyşy, hem - de olaryň gazançlary barada gürrüň bermekçi.
Dünýäde futboly gurnaýan we alyp barýan iň ýokary halkara guramalarynyň biri, bu Futboluň Halkara Federasiýasy (FIFA). FIFA 1904-nji ýylyň maý aýynyň 21-ne Pariž şäherinde döredilýär. Guramanyň iň ýokary geňeşi, FIFA-nyň kongresi diýlip atlandyrylýar ol hem öz gezeginde futbol federasiýalaryndan düzülendir.
FIFA-nyň birinji ýaryşlary 1906-njy ýylda geçirilip başlanýar, emma ýaryşlar meşhurlyga eýe bolmaýar. 1929-njy ýyla çenli FIFA, bir näçe meýletinçilerden ybarat bolup, hatda onuň öz belli bir ýerleşýän ýeri hem bolman, onuň baýragynyň aşagynda uly ýaryşlar geçirilmeýär.
Ilki başda milli ýygyndylar FIFA -nyň gaznasyna 50 fransuz franky möçberinde agzalyk tölegini geçirip başlaýarlar. Ilkinji gezek 1966 ýylda Angliýada geçirilen futbol boýunça dünýä çempionatynda takmynan 12 million girdeji gazanyldy diýlip resmileşdirilýär. Oýunlar mundan beýläk geçirilýän çäreleriň girdejisi birden artyp, çykdajylaryň öwezi dolunyp peýda getirip başlaýar. 2000 - nji ýyllaryň başyna bolsa, futbol oýuny milliardlap gazanç getirýän güýmenje industriýasyna öwrülýär. FIFA-nyň ýenede bir gazanç getirýän çeşmesiniň biri, oýun çykarýan kompaniýalary bilen baglaşylan şertnamalary esasynda kompýuter oýunlarynyň önümçiliginden.
Statistika boýunça dünýä çempionaty ýaly uly möçberdäke sport çäresi, 3.5 milliard ýewro möçberinde girdeji getirýär.
57% - Satylan teleýaýlymlardan 2 milliard ýewro;
43% - Satylan petekler, mahabat we marketing girdejilerden 1.5 milliard ýewro;
Düzgün boýunça, FIFA-nyň paýy gazanylan girdejiniň 10% göterimi ýagny 350 million ýewro möçberde bolup galan 90% bolsa onyň düzümine girýän futbol federasiýalarynyň arasynda paýlanýar.
Ýaryşy geçirýän ýurt üçin bolsa, çäräniň täsiri örän uly bolup durýar. Infrastruktura uly möçberde maýa goýum taslamalary amala aşyrylýar, şol sanda sport  desgalary, aeroportlar, telekomunikasiýa torlary, transport ulgamy täzelenýär we ş.m. Eger ýagdaýy suratlandyryp aýtsak çäre döwletiň mahabaty bolýar.
Futbolyň dünýä çempionatyna ortaça 1.5 million adam gatnaşýar;
Futbolyň dünýä çempionatynyň teleýaýlymyny ortaça 3 milliard adam seredýär, bu bolsa, ýer şarynyň ilatynyň ýarsydyr;
Bu gökeziji döwleti halkara dejesinde abraýyny artdyrýar soňlugy bilen bolsa turizmiň ösmegine getirýär. Maýa goýumlar, ýaryşdan soň usazkmöhletleýin döwürde girdeji getirýär hem-de soňky ýyllarda ýurdyň sport medeniýetine uly täsirini ýetirýär.
- Futbol çäreleriň teleýaýlymyny satmakdan alynan girdeji;
- Egin-eşikleriň titulynda ýerleşjek mahabat şertnamalaryndan alynan girdeji;
- Klubyň futbolkasyny we oýun harytlaryny satmakdan alynan girdeji;
- Ady belli brendler bilen hyzmatdaşlyk we hemaýatkärlik şertnamalardan;
- Futbol federasiýalary tarapyndan geçirilýän ýaryşlarda utukdan alynýan baýraklardan;
- Geçirilýän duşuşyk oýunlaryndan, bilet satmakdan we gaýry täjirçilik işinden alynýan girdejiler.
Futbol klublarynyň maliýe hasabatlaryny çap edýän «Deloitte» auditor kompaniýasynyň, «Deloitte Football Money League 2018» atly hasabatynda, geçen möwsümde jemi girdejisi 2 milliard ýewro bolan 3 sany iň gymmat klublar yzygiderlikde.
1. Harri Keýin “Tottenhem” klubynyň oýunçusy bahasy 201.2 million  ýewro;
2. Neýmar “PSŽ” klubynyň oýunçysy bahasy 200.5 million ýewro;
3. Mbappe “PSŽ” klubynyň oýunçysy bahasy 186.5 million ýewro;
5. Messi “Barselona” klubynyň oýunçysy bahasy 184.2 million ýewro;
....
20.“Real Madrid” klubynyň oýunçysy Ronaldu bolsa sanawyň 20-nji ýerinde bahasy 110.4 million ýewro.
Futbol, Türkmenistanyň kubogy ― 2019: belläýmeli aýratynlyklar.
14-nji dekabrda geçirilen «Altyn asyr» ― «Ahal» (3:0) finaly bilen Türkmenistanyň futbol kubogy ugrundaky ýaryş tamamlandy. Eýsem, ýaryşyň 2019-njy ýyldaky geçirilişi nähili aýratynlyklary bilen ýatda galdyka? Şol aýratynlyklar bilen gyzyklanýan okyjylarymyz üçin şu makalany taýýarladyk.
25 golçy. Türkmenstanyň kubogy ― 2019-da jemi 25 futbolçy tapawutlandy.
Iň gowusy iki pökgi. Möwsümde iki gezekden artyk tapawutlanyp bilen futbolçy bolmady. 25 futbolçydan diňe bäşisi ― «Altyn asyrdan» Selim Nurmyradow bilen Serdar Geldiýew, «Ahaldan» Pirmyrat Sultanow, «Aşgabatdan» Gahrymanberdi Çoňkaýew we «Merwden» Begenç Guldurdyýew Kubok ýaryşynyň şu möwsüminde iki gezek tapawutlananlardyr.
2005-nji ýyldan bäri. Kubok ýaryşynda 2005-nji ýyldan bäri iň kän tapawutlanan futbolçylaryň sanawynyň başyny bu ýaryşa «Nebitçi» bilen «Altyn asyryň» düzüminde gatnaşan Myrat Ýagşyýew çekýär. Ol ýaryşyň soňky bäş möwsüminde jemi 9 pökgi geçirdi. Sanawyň ilkinji bäşliginden orun alan Süleýman Muhadow («Altyn asyr») 8, Kerim Hojaberdiýew («Energetik», «Köpetdag») 7, Wahyt Orazsähedow («Ahal», «Altyn asyr»), Altymyrat Annadurdyýew («Ahal», «Altyn asyr») we Didar Durdyýew («Hazyna», «Ahal») 6 gezek tapawutlandy.
Bäş möwsümde 93. Kubok ýaryşynyň soňky bäş möwsüminde jemi 93 futbolçy derwezelere pökgi geçirdi.
"Altyn Asyr": duşuşuklar: 43; ýeňişler: 22; deňlikler: 12; utulyşlar: 9; pökgüler: 86-35.
«Ahal»: duşuşuklar: 55; ýeňişler: 20; deňlikler: 11; utulyşlar: 24; pökgüler: 71-82.
"Aşgabat": duşuşuklar: 34; ýeňişler: 12; deňlikler: 6; utulyşlar: 16; pökgüler: 37-43.
Täzeden dikeldilen "Köpetdag": duşuşuklar: 20; ýeňişler: 10; deňlikler: 5; utulyşlar: 5; pökgüler: 23-18.
"Şagadam": duşuşuklar: 85; ýeňişler: 35; deňlikler: 17; utulyşlar: 33; pökgüler: 115-107.
"Nebitçi": duşuşuklar: 115; ýeňişler: 61; deňlikler: 14; utulyşlar: 40; pökgüler: 220-146.
"Energetik": duşuşuklar: 20; ýeňişler: 7; deňlikler: 8; utulyşlar: 5; pökgüler: 25-23.
"Merw": duşuşuklar: 105; ýeňişler: 48; deňlikler: 22; utulyşlar: 35; pökgüler: 152-124.
«Türkmennebit»: duşuşuklar: 2; ýeňişler: 0; deňlikler: 0; utulyşlar: 2; pökgüler: 0-6.
30 pökgi: Türkmenistanyň kubogy ― 2019-da derwezelere jemi 30 pökgi geçirildi.
10-sy «Altyn asyrdan»: Möwsümde geçirilen 30 pökginiň üçden biri ― 10-sy «Altyn asyryň» futbolçylaryna degişli. Şeýle hem «Merw» we «Aşgabat» toparlarynyň her haýsy 6, «Ahal» 5, «Eneregtik», «Köpetdag» we «Nebitçi» 1 pökgi geçirdi. «Şagadam» futbol topary Kubok ýaryşynyň şu möwsüminde bir pökgi hem geçirip bilmän, çärýek finalda ýaryşdan çykdy.
Finallarda 69 gol. 1992-nji ýyldan bäri Türkmenistanyň kubogynyň final duşuşyklarynda geçirilen pökgüleriň (ýeňijini kesgitleýän 11 metrlik urgularyndan başga) sany 69-a çykdy.
10 ýyldan soň şol bir hasap. Şu final 3:0 hasabynda tamamlanan ikinji finaldyr. Mundan 10 ýyl ozal «Altyn asyr» bilen «Merwiň» arasyndaky final duşuşygy hem «aragatnaşykçylaryň» peýdasyna edil şu hasap bilen tamamlanypdy.
6-njy final, 4-nji kubok. Ýaryşda altynjy gezek finala çykan «Altyn asyr» dördünji kubogyna mynasyp boldy. «Aragatnaşykçylar» mundan ozal 2009, 2015 we 2016-njy ýyllaryň finalynda Kuboga mynasyp bolup, 2010 we 2013-nji ýyllarda utulypdylar.
Ikinji «Altyn asyr» ― «Ahal» finaly: Olaryň birinjisi 2013-nji ýylda geçirilip, «Ahal» ýeňiş gazanypdy.
Dördünji finalda ilkinji utulyş: Ozalky üç finalynda hem ýeňiş gazanan «Ahal» bu gezek bu üstünligi gaýtalap bilmedi.
Futbol, Türkmenistanyň kubogy - 2019: "Merw" - "Türkmennebit" duşuşygyndan soňra gyzykly hasaplamalar.
2. Tirkiş Muhammetberdiýew, «Merw», 1.
Futbol, Türkmenistanyň kubogy ― 2019: Çärýek finalyň birinji duşuşyklaryndan soň gyzykly hasaplamalar.
10 futbolçy tapawutlandy: Şu duşuşyklardan soňra, şu ýylky ýaryşda tapawutlanan futbolçylaryň sany 10-a deňlendi.
Ýeke-täk: «Şagadam» ― «Köpetdag» duşuşygy Türkmenistanyň kubogy ― 2019-da hasap açylmadyk ilkinji duşuşykdyr.
Dört möwsümiň bombardiri: Biziň Türkmenistanyň kubogy bilen bagly 2016-njy ýyldan bäri ýöredip gelýän sanawymyzda iň netijeli futbolçylaryň başyna Myrat Ýagşyýew geçdi. «Nebitçi» bilen geçirilen duşuşykdaky ýeke-täk goluň awtory, gürrüňi edilýän möwsümden bäri Türkmenistanyň kubogy ugrundaky ýaryşlarda 7-nji goluny geçirdi.
Üçünjilige şärik: 2016-njy ýyldan bäri Türkmenistanyň kubogyndaky 5-nji goluny geçiren Didar Durdyýew iň netijeli futbolçylaryň sanawynda Öwezbaý Muhammetmyradow hem-de Süleýman Muhadow bilen bilelikde üçünji orny paýlaşýar. Ýeri gelende aýtsak, sanawyň ikinji ornunda 6 gol bilen häzir «Dordoýda» çykyş edýän Wahyt Orazsähedow bar.
Dört möwsümde 75 golçy: Şu duşuşyklardan soň Türkmenistanyň kubogynyň soňky dört möwsüminde tapawutlanan futbolçylaryň sany 75-e çykdy. Olaryň 27-si bu ýaryşda azyndan iki gezek tapawutlanan futbolçylardyr.
Gollar birinji sepgitden geçdi: Türkmenistanyň kubogy ― 2019-da geçirilen gollar birinji 10-lukdan geçdi we diňe şu ýyl geçirilen gollaryň sany 11-e deňleşdi.
Häzir hem «Merw»: Çärýek finala şowsuz başlan hem bolsa, «Merw» häzir hem Türkmenistanyň kubogy ― 2019-da garşydaş derwezelere iň köp pökgi geçiren topardyr.
Futbol, Türkmenistanyň kubogy ― 2019: ýarym finalyň birinji duşuşyklaryndan soňra gyzykly hasaplamalar.
20 golçy: Türkmenistanyň kubogy ― 2019-da tapawutlanan futbolçylaryň sany 20-ä tegelendi.
90 gol: Türkmenistanyň kubogynda 2015-nji ýyldan bäri geçirilen gollaryň sany 90-a deňleşdi.
Gollar: Selim Nurmyradow 7, 68, Mekan Saparow 44 ― Wekil Kadyrow 37.
Nurmyradow iň gowularyň biri: Kubok ýaryşynyň şu möwsüminde iki gezekden artyk tapawutlanan futbolçy ýok. «Altyn asyryň» «10-lygy» hem şol futbolçylaryň hataryna goşuldy.
Nurmyradow ilkinji 10-lukda: Selim Nurmyradow Türkmenistanyň kubogy ugrundaky ýaryşlarda 2015-nji ýyldan bäri bäşinji pökgüsini geçirdi. Ol indi agzalan möwsümden bäri bu ýaryşda iň köp tapawutlanan futbolçylaryň sanawynyň ilkinji 10-lugynda.
Bir derwezä 40-dan aşa gol: Selim Nurmyradowyň 7-nji minutdaky goly «Aşgabadyň» derwezesine Türkmenistanyň kubogy ugrundaky duşuşyklarda geçirilen 40-njy goldur.
80-nji gol: Şol bir wagtyň özünde Selim Nurmyradowyň bu goly «Altyn asyryň» bu ýaryşdaky 80-nji goly boldy.
«Altyn asyr» «Merw» bilen deňleşdi: Indi toparlaryň ikisinde-de Türkmenistanyň kubogy ― 2019-da 6 gol bar.
Gollar: Yhlas Saparmämmedow 61, Pirmyrat Sultanow 77.
Sultanow ilkinji 15-likde: 2016-njy ýyldan bäri Türkmenistanyň kubogynda üçünji pökgüsini geçiren Pirmyrat Sultanow iň köp tapawutlanan futbolçylaryň sanawynyň ilkinji 15-liginden özüne orun tapdy. Ol bu pökgüleriň ikisini «Köpetdagyň», birini «Ahalyň» düzüminde oýnaýarka geçirdi.
«Ahal» 70-nji goluny geçirdi: «Ahal» Türkmenistanyň kubogy ugrundaky duşuşyklarda 70-nji goluny geçirdi.
Futbol, Türkmenistanyň kubogy ― 2019: ýarym finalyň jogap duşuşyklaryndan soňra gyzykly hasaplamalar.
23 golçy: Türkmenistanyň kubogy ― 2019-da tapawutlanan futbolçylaryň sany 23-e çykdy. Ýarym finalyň jogap duşuşyklarynda sanawa «Aşgabatdan» Şatlyk Gurbanow bilen Nazar Towalekow, «Altyn asyrdan» Serdar Geldiýew goşuldy.
Bäş ýylda 92: Türkmenistanyň kubogynyň soňky bäş möwsüminde (2015-nji ýyldan bäri) tapawutlanan futbolçylaryň sany 92-ä ýetdi.
27 gol: Şu möwsümde geçirilen gollaryň sany 27-ä çykdy.
Gollar: Şatlyk Gurbanow 40, Nazar Towakelow 86 ― Serdar Geldiýew 5.
Bäş möwsümde ikinji gol: Biziň şahsy hasaplamalarymyza görä, Serdar Geldiýew Türkmenistanyň kubogynda 2015-nji ýyldan bäri ikinji gezek tapawutlandy. Futbolçy bu gollaryň ikisini hem «Altyn asyryň» düzüminde geçirdi.
«Altyn asyryň» 7-nji goly: Möwsümde geçiren gollarynyň sanyny 7-ä çykaran «Altyn asyr» şol bir wagtyň özünde iň köp tapawutlanan topardyr.
Gol: Pirmurat Sultanow 22.
«Köpetdagy» Sultanow ýeňdi: Pirmyrat Sultanow, Kubok ýaryşynda «Köpetdag» bilen geçirilen iki duşuşykda hem tapawutlandy.
Iki toparda dört gol: Pirmyrat Sultanow Türkmenistanyň kubogynda 2015-nji ýyldan bäri dördünji goluny geçirdi. Hüjümçi Kubok ýaryşynyň soňky bäş möwsüminde «Ahal» bilen «Köpetdagyň» düzüminde tapawutlandy.
20-nji ýeňiş: «Ahal» Türkmenistanyň kubogy ugrundaky duşuşyklarda 20-nji ýeňşini gazandy.
20-nji duşuşyk: Täzeden döredilen «Köpetdag» Türkmenistanyň kubogynda 20-nji duşuşygyny geçirdi.
Futbol. Türkmenistanyň Kubogy. «Şagadam» — «Energetik» duşuşygyndan soň gyzykly hasaplamalar.
Indi iki möwsüm bäri Türkmenistanyň Kubogy ugrundaky duşuşyklara öz meýdanynda başlaýan «Şagadam» geçen ýylky çärýek finala-da, bu ýylka-da ýeňiş bilen girişdi.
Soňky iki möwsüm bäri, «Şagadam» Türkmenistanyň Kubogynyň çärýek finalynda Mary şäheriniň toparlary bilen duşuşýar.
Şu duşuşyk ýer eýeleriniň Türkmenistanyň Kubogyndaky 73-nji duşuşygydyr.
Duşuşykda gazanylan ýeňiş «Şagadamyň» Türkmenistanyň Kubogyndaky 31-nji ýeňşi boldy.
Türkmenistanyň Kubogy ugrundaky ýaryşlara taryhynda ilkinji gezek gatnaşýan «Energetik» jemi 5-nji duşuşygyny geçirdi.
Bu utulyş «Energetigiň» ýurdumyzyň Kubogy ugrundaky ýaryşda ikinji utulyşydyr. Topar utulan duşuşyklarynyň ikisini hem myhmançylykda geçirdi. Şolaryň ikisinde hem 1 gol tapawudy bilen asgyn geldi.
Çärýek finalyň ilkinji duşuşygyndan soňra «Energetigiň» Türkmenistanyň Kubogyndaky pökgi gatnaşygy: 6 — 3.
«Şagadamyň» hüjümçisi Hemra Amanmämmedow «Türkmenistanyň Kubogy — 2015-iň» iň netijeli futbolçylarynyň sanawyna 5-nji bolup goşuldy.
Futbol: Türkmenistanyň Naýbaşy kubogy sanlarda we maglumatlarda.
Türkmenistanyň Naýbaşy kubogy ugrundaky ilkinji duşuşyk 2005-nji ýylda geçirildi. Şu ýylky duşuşykda "Altyn asyr" bilen "Köpetdag" 14-nji kubogyň eýesi bolmak üçin göreşer. Naýbaşy kubok ugrundaky duşuşygyň 2010-njy ýylda geçirilmändigini ýatladýarys.
"Köpetdag" Naýbaşy kubok ugrundaky duşuşyklara gatnaşýan 8-nji topardyr.
Şu günki duşuşykdan soňra "Altyn asyr" Naýbaşy kubok ugrunda iň kän göreşen topar derejesine eýe bolar. Häzir "Altyn asyr" bilen HTTU 6 duşuşyk geçirdi. "Altyn asyr" bu gün 7-nji gezek meýdana çykjak, ýagny 14 duşuşygyň deň ýarysynda oýnajak ýeke-täk topar bolar.
Naýbaşy kubok ugrundaky duşuşyga çykan 8 toparyň 4-si Aşgabada, galan 4-si welaýatlara wekilçilik edýär. Ýokary ligada Balkan welaýatynyň adyndan gatnaşýan "Nebitçi" hem-de "Şagadam" toparlarynyň ikisi hem Naýbaşy kubok üçin göreşip gördi.
"Şagadam" henize çenli bu ýaryşa gatnaşyp, Kuboga mynasyp bolup görmedik ýeke-täk topardyr.
2015-nji ýyldan bäri geçirilýän duşuşyklaryň ählisine gatnaşyp gelýän "Altyn asyr" şolaryň ählisinde-de Kuboga mynasyp boldy.
Kuboga iň köp mynasyp bolmak rekordy häzir "Altyn asyrda". Türkmenistanyň at gazanan tälimçisi Ýazguly Hojageldiýewiň şägirtleri Naýbaşy kuboga dört gezek mynasyp boldy. Bu gün ýeňiji bolaýsa, topar öz rekordyny täzelär. "Altyn asyrdan" başga HTTU bilen "Nebitçi" 3 Kubok gazanypdy.
Naýbaşy Kubok ugrundaky henize çenli geçirilen duşuşyklaryň esasy wagtynda derwezelere 47 pökgi geçirildi. Şu günki duşuşykda 50-nji pökgä şaýat bolmaga mümkinçilimiz bar.
Yzda galan duşuşyklaryň diňe ikisinde ýeňiji 11 metrlik jerime urgularynyň netijesinde kesgitlenildi.
Futbol, TÝL - 2019: 12-nji tapgyrdan soň gyzykly hasaplamalar.
54 golçy: Şu tapgyrdan soň möwsümde tapawutlanan futbolçylaryň sany 54-e çykdy. Tapgyrda sanawa bir futbolçy ― «Köpetdagdan» Döwletmyrat Seýitmuhammedow goşuldy.
6 gol: Tapgyrda derwezelere 6 gol geçirildi. Şeýlelikde, 12-nji tapgyr şu möwsümde 6 gol bilen tamamlanan ýeke-täk tapgyrdyr.
125 gol: Bu tapgyrdan soňra möwsümde geçirilen gollaryň sany 125-e çykdy.
Her duşuşykda bir dublçy: Tapgyrdaky gol geçirilen duşuşyklaryň her haýsynda bir dublçynyň (iki pökgi geçiren futbolçynyň) bolmagy hem seýrek gabat gelýän ýagdaýdyr.
«Aşgabat» 10-njy goluny geçirdi: Orazberdi Myradowyň bu duşuşykdaky goly «Aşgabadyň» möwsümdäki 10-njy goludyr.
Myradow ― «Aşgabadyň» bombardiri: Paýtagtyň adybir toparynyň şu möwsümde geçiren 10 golunyň deň ýarysynyň ― 5-siniň awtory Orazberdi Myradow möwsümiň iň netijeli futbolçylarynyň sanawynda «Şagadamdan» Serdaraly Ataýew we Kerim Hojaberdiýew bilen bilelikde üçünji orny paýlaşýar.
Ornuny çalyşdylar: Gazanylan ýeňişden soňra «Köpetdag» bäşinji orna çykdy.
Ýene şol bir hasap: «Köpetdag» «Aşgabady» birinji aýlawda hem 2:1 hasabynda ýeňipdi.
Bu gezek başartmady: «Energetik» «Nebitçini» birinji aýlawda 1:0 hasabynda ýeňipdi.
8-nji şowsuzlyk: Bassyr 8 tepagyr bäri garşydaşlaryny ýeňip bilmeýän «Nebitçi» iň soňky ýeňşini 6-njy tapgyrda gazanypdy. Şol gezek topar Balkanabatda «Aşgabady» 1:0 hasabynda ýeňipdi.
Aralyk ýygryldy: Indi «Şagadam» bilen «Ahalyň» arasynda 1 utuk tapawut bar.
Durdyýew ýene bombardirlige şärik: Duşuşykda iki gezek tapawutlanan Didar Durdyýew möwsümdäki gollarynyň sanyny 8-e çykaryp, birinji orundaky Altymyrat Annadurdyýewe şärik boldy.
Hojaberdiýew ― ilkinji üçlükde: Kerim Hojaberdiýew şu möwsümde bäşinji pökgüsini geçirip, bombardirlik ýaryşynyň üçünji ornuna şärik boldy.
Didar Durdyýew «Ahalyň» taryhyna girýär: Toparda 2010-njy ýyldan bäri diňe Ýokary ligadaky 30-njy goluny geçiren Didar Durdyýew toparyň taryhyndaky iň golçy futbolçylaryň biri boldy. Biziň 2013-nji ýyldan bäri gaýdýan («Wikipedia» erkin ensiklopediýasynda Didar Durdyýewiň «Ahalda» 2010-njy ýyldan bäri geçiren gollarynyň maglumatyny tapmak başartdy) sanawymyzda birinji orny 33 gol bilen Wahyt Orazsähedow eýeleýär. Diýmek, Didar Durdyýew ýene dört goldan soňra birinji orna çykyp biler.
Durdyýew ― «Şagadam» 3:1: «Ahalyň» şu ýyl «Şagadamyň» derwezesinden geçiren gollarynyň ählisi Didar Durdyýewe degişli. Has takygy, «Ahal» «Şagadamy» iki aýlawyň netijesi boýunça 3:1 hasabynda ýeňdi diýsek, bu gollaryň üçüsinem Didar Durdyýew geçirendir.
Futbol, TÝL - 2019: 12-nji tapgyryň "Altyn asyr" - "Merw" duşuşygyndan soň gyzykly hasaplamalar.
Birinji orna iki ädim galdy: Gazanylan bu ýeňişden soňra «Altyn asyr» ýaryşyň lideri «Şagadam» bilen arany 2 utuga çenli ýygyrdy.
Öňdäki üçlük: «Şagadam», «Ahal» we «Altyn asyr» çempionatyň soňky bäş ornundaky toparlardan azyndan 7 utuk öňe saýlandy.
10-njy utulyş: «Merw» şu möwsümde garşydaşlaryndan 10 gezek asgyn geldi.
Annadurdyýew ― ilkinji 10-lukçy: Bombardirlik sanawynyň lideri Altymyrat Annadurdyýew şu möwsümde 10 pökgi geçiren ilkinji futbolçydyr.
Annadurdyýewden başgasy: Duşuşykda Altymyrat Annadurdyýewden başga tapawutlanan futbolçylaryň ählisi möwsümdäki ilkinji gollaryny geçirdiler.
57 golçy: Şeýlelikde, şu duşuşykdan soňra möwsümde tapawutlanan futbolçylaryň sany 57-ä çykdy.
Bir çempionatda 20 gol: Ýaş futbolçy Begenç Akmämmedow Ýokary ligada geçiren gollarynyň sanyny 20-ä tegeledi.
6+6: Tapgyryň beýleki üç duşuşygynda derwezelere 6 pökgi geçirilipdi. Bu duşuşygyň bolsa bir özünde 6 pökgi geçirildi. Şeýlelikde, 12-nji tapgyr 12 gol bilen tamamlandy. Ol möwsümde 12 gol bilen tamamlanan ikinji tapgyrdyr. Mundan ozal 9-njy tapgyrda geçirilen gollaryň sany göni 12-ä deň bolupdy.
131 gol: Şu duşuşykdan soň möwsümde geçirilen gollaryň sany 131-e çykdy.
Iň köp golly ikinji duşuşyk: Mundan ozal diňe 1-nji tapgyrdaky «Altyn asyr» ― «Nebitçi» duşuşygynda (5:2) 7 pökgi geçirilipdi. Şeýlelikde, bu duşuşyk sanawyň ikinji ornundan özüne ýer tapdy.
Bir duşuşykdaky iň uly tapawut: Mundan ozal möwsümde ýeňiji topar garşydaşdan 3 goldan köp tapawut bilen ýeňiş gazanmandy. 6 golluk tapawut möwsümde ilkinji gezek hasaba alyndy.
Akmämmedow ― 50-nji: Begenç Akmämmedow «Altyn asyryň» düzüminde Ýokary ligada 2013-nji ýyldan bäri tapawutlanan 50-nji futbolçydyr.
Bir tapgyrda dört dublçy: 12-nji tapgyryň ozalky duşuşyklarynda «Köpetdagdan» Döwlet Seýitmuhammedow bilen «Ahaldan» Didar Durdyýew iki gezek tapawutlanypdy. Indi olaryň hataryna «Altyn asyryň» futbolçylary Altymyrat Annadurdyýew bilen Begenç Akmämmedow hem goşuldy. Möwsümde mundan ozal bir tapgyrda dört futbolçy dubl edip görmändi.
Annadurdyýew ― iki aýlawda üçünji dubl: Altymyrat Annadurdyýew möwsümde geçiren 10 golunyň 6-syny 1-nji, 9-njy we 12-nji tapgyrlarda geçirildi. Ol şu möwsümde iň köp dubl eden futbolçydyr.
Iki duşuşykda 9:1: Şeýlelikde, şu möwsümdäki «Altyn asyr» ― «Merw» duşuşyklarynyň umumy hasaby 9:1.
Futbol. TÝL - 2019: 1-nji tapgyrdan soň gyzykly hasaplamalar.
11 gol: Birinji tapgyryň duşuşyklarynda derwezelere jemi 11 pökgi geçirildi. Olaryň 6-syny öý eýeleri, 5-sini myhman toparlar geçirdiler. Ýöne ätiýaçda ýene bir duşuşygyň bardygyny ýatlamak gerek.
14 oýunça duýduryş: Birinji tapgyrda eminler tarapyndan jemi 14 sany sary, bir sany gyzyl kart görkezildi.
Bir ýeňiş üçin 3 gol tapawut: Tapgyrdaky duşuşyklaryň ikisi ýeňijiniň ýeňlen topara garanyňda, 3 pökgini artykmaç geçirmegi bilen tamamlandy. Has takygy, «Altyn asyr» «Nebitçini» 5:2 hasabynda ýeňen bolsa, «Energetik» öz meýdanynda «Köpetdagdan» 0:3 hasaby bilen ýeňildi.
Üç duşuşykda üç dubl: Täze möwsüm dubllar bilen başlady. Eýýäm ilkinji tapgyrda «Altyn asyrdan» iki, «Köpetdagdan» bir futbolçy iki gezek tapawutlanmagy başardy.
Çempion galan ýerinden dowam etdirýär: Bassyr bäş möwsümi çempionlyk bilen tamamlap, Ýokary liganyň rekordyny goýan «Altyn asyr» täze möwsüme-de uly hasaply ýeňiş bilen girişdi.
Bombardir galan ýerinden dowam etdirýär: Geçen möwsümde 19 pökgi bilen Ýokary liganyň iň kän tapawutlanan futbolçysy bolmagy başaran Altymyrat Annadurdyýew täze möwsümiň eýýäm birinji tapgyrynda eden dubly bilen, ýene-de ýaryşyň içindedigini görkezdi. Galyberse-de, ol täze möwsümde geçirilen ilkinji goly hem öz adyna ýazdyrdy.
70 gol bilen ýedinji: Şu duşuşykda Ýokary ligadaky gollarynyň sanyny 70-e tegelän Altymyrat Annadurdyýew soňky 8 möwsüm bäri ligada iň kän tapawutlanan futbolçylaryň sanawynda-da ýedinji orna çykdy. Ozal bu orunda 69 gezek tapawutlanan Aleksandr Boliýan bardy. Altynjy basgançagy bolsa 73 gol bilen, häzirlikçe, «Ahalyň» tejribeli ýarym goragçysy Guwanç Abylow eýeleýär.
Häzirden dalaşgär: «Altyn asyr» ― «Nebitçi» duşuşygy eýýämden möwsümiň iň kän gol geçirilen duşuşyklarynyň biri bolmaga dalaşgär. Görşüňiz ýaly, bu duşuşykda janköýerler jemi 7 gola şaýat boldular. Eger geçen möwsümde iň kän gol geçirilen duşuşykda 7 goluň hasaba alnandygyny ýatlatsak, bu duşuşygy eýýämden ýokarky basgançaklaryň birine goýup bileris. Ýöne, kim bilýär?! Has uly hasap bilen tamamlanan duşuşyklara hem şaýat bolan ligamyzda her hili ýagdaý bolup biler.
Gulmaýew gol bilen geldi: Şu duşuşygyň ilkinji pökgüsini geçiren Baýramgeldi Gulmaýew, şol bir wagtda, Ýokary ligada hem ilkinji pökgüsini geçirdi.
«Merw» duýduryşlar bilen başlady: Biz bu möwsümde toparlara we oýunçylara berlen duýduryşlardyr gyzyl kartlaryň hem hasabyny ýöretmegi makul bildik. Birinji tapgyrdan soňra, 3 sary we bir gyzyl kart bilen «Merw» toparlaryň arasynda «birinji orunda». Topar eýýäm ikinji tapgyrda tejribeli futbolçylarynyň biri Myratgeldi Gurbangeldiýewden peýdalanyp bilmez.
Futbol, TÝL - 2019: 2-nji tapgyryň galdyrylan duşuşyklaryndan soň gyzykly hasaplamalar.
Ýaryş tertibi: «Ahal» 6/16; «Şagadam» 6/11; «Nebitçi» 6/9; «Altyn asyr» 4/8; «Energetik» 5/7; «Köpetdag» 6/6; «Merw» 5/3; «Aşgabat» 6/3.
Ýene iki golçy: Möwsümde tapawutlanan futbolçylaryň sanyna ýene iki futbolçy goşuldy. Olar «Köpetdagdan» Berdi Hotdyýew bilen «Şagadamdan» Röwşen Halmämmedowdyr. Şeýlelikde, şu möwsümde tapawutlanan futbolçylaryň sany 33-e ýetdi.
2-nji tapgyrda 10 gol: Ilkinji iki duşuşygynda bary-ýogy 3 pökgi geçirilen tapgyrda indi 10 gol bar. Elbetde bu «üstünlikde» «Köpetdag» ― «Şagadam» (1:4) duşuşygynyň uly paýynyň bardygyny ýatdan çykarmak bolmaz. Ýeri gelende aýtsak, şu duşuşykdan ozal geçirilen 6-njy tapgyr hem 10 gol bilen tamamlanypdy.
54 gol: Çempionatda geçirilen gollaryň sany 54-e çykdy.
«Şagadam» ikinji orna geçdi: Utuşdan soňra utugyny 11-e çykaran «Şagadam» ýaryş tertibinde ikinji orna geçdi.
10 utuk gazanan ikinji topar: Kenarlylar şu möwsümde 10 utuklyk sepgide ýeten ikinji topardyr. Birinji orundaky «Ahalyň» 16 utugy bar.
10 gol geçiren ikinji topar: «Şagadamyň» möwsümde geçiren gollary 10-a deňleşdi. Birinji orundaky «Ahalda» 11 gol bar.
Aralyk ýygryldy: «Ahal» bilen ikinji orundaky toparyň arasyndaky utuk tapawudy geçen tapgyrda 6 utukdy. Bu gezek «Şagadam» aralygy 1 utuk ýakynlaşdyrdy.
Üçünji ýeňiş, ikinji orun: «Şagadam» möwsümdäki üçünji ýeňşini gazandy. Garşydaşlaryndan bir gezek asgyn gelen toparda, iki deňlik bar. «Kenarlylar» häzir ýeňişleriniň sany boýunça «Nebitçi» bilen bilelikde ikinji orny paýlaşýarlar.
Alty duşuşykda dördünji gussa: Geçen möwsümi Türkmenistanyň kubogy bilen tamamlan «Köpetdagyň» işleri bu ýyl şowuna däl. Alty duşuşykda dördünji gezek ýeňlen «Köpetdag» ýaryş tertibiniň düýbüne ýakynlap barýar.
«Köpetdagyň» «6-lyklary»: 6 duşuşykda garşydaş derwezelere 6 pökgi geçiren «Köpetdag» ýaryş tertibiniň 6-njy ornunda.
Ataýew ― «Şagadamyň» golçusy: «Şagadamyň» şu möwsümde geçiren 10 pökgüsiniň üçüsiniň awtory Serdaraly Ataýew geçen ýyl Gyrgyz çempionatyndaky üstünligini Ýokary ligada hem gaýtalamaga çalyşýar. Ol häzir möwsümd eiň köp tapawutlananlaryň sanawynda «Altyn asyrdan» Altymyrat Annadurdyýew bilen bilelikde üçünji orny paýlaşýar. Ýokary liganyň şu möwsüminde bu futbolçylaryň ikisiniň hem hasabynda 3 pökgi bar.
Uly tapawut bilen tamamlanan bäşinji duşuşyk: Şu duşuşyk möwsümde bir toparyň garşydaşyny 3 gol tapawudy bilen ýeňen bäşinji duşuşygydyr. Ýokary liganyň 27-nji möwsüminde ýeňiji toparlara 3 goldan artyk arany açmak heniz başardanok.
Ataýew «Şagadamdaky» 10-njy goluny geçirdi: Gyrgyz Respublikasyna gitmänkä-de bir möwsüm «Şagadamda» futbol oýnan Serdaraly Ataýew kenarýaka toparyň düzümindäki 10-njy goluny geçirdi. Ol bu netije bilen «Şagadamda» 2013-nji ýyldan bäri iň köp tapawutlanan futbolçylaryň ilkinji 10-lugyna girdi.
«Şagadamyň» ýubileý duşuşygy: «Şagadam» Ýokary ligada 670-nji duşuşygyny geçirdi. «Kenarlylar» çempionatda iň kän duşuşyk geçiren toparlaryň arasynda üçünji orunda.
280-nji ýeňiş: «Şagadam» Ýokary ligada 280-nji ýeňşini gazandy. Ol çempionatyň tarayhynda iň kän ýeňiş gazanan toparlaryň sanawynda dördünji orny eýeleýär. Üçünji orunda bolsa «kenarlylaryň» şu duşuşykdaky garşydaşy «Köpetdag» bar. Türkmenistanyň Içeri işler ministrligi çempionatda häzirki güne çenli 285 ýeňiş gazandy. Ýöne toparyň şu şowsuzlygy, «Şagadamyň» hem ýeňişleri dowam etse, möwsümiň ahyryna çenli olar ornuny çalşyp biler.
Ilkinji awtogol: «Köpetdagdan» Rasul Mahmudow şu möwsümde öz derwezesine gol geçiren ilkinji futbolçydyr.
Çempion dördünji orunda galdy: Duşuşykdan diňe bir utuk gazanyp bilen «Altyn asyr» ýaryş tertibinde ýekeje basgançak hem ýokary çykyp bilmedi.
1:1 ýazgytmy?: «Altyn asyryň» bassyr dördünji duşuşygy şol bir hasap ― 1:1 hasabyndaky deňlik bilen tamamlanýar. Olaryň ikisi AFK-nyň kubogyna, galan ikisi Ýokary liga degişlidir. Täsin tarapy, şol duşuşyklaryň ählisinde-de «Altyn asyra» diňe jogap gollary degişlidir. Ýagny, ähli duşuşykda ilki bolup garşydaşlar tapawutlandy.
«Ahal»: ilkinji deňlik: «Ahal» Ýokary liganyň 27-nji möwsüminde ilkinji gezek utuk ýitirdi.
«Altyn asyr» ― deňlikleriň lideri: Möwsümde bassyr ikinji duşuşygyny deňme-deň hasap bilen tamamlan «Altyn asyr» «Şagadam» bilen birlikde möwsümiň «deňlikçileriniň» başyny çekýär. Ýeri gelende aýtsak, 6 tapgyry yzda galan möwsümde heniz dört toparyň ― «Merwiň», «Aşgabadyň», «Köpetdagyň», «Nebitçiniň» duşuşyklarynyň hiç biri hem deňlik bilen tamamlanmady.
TÝL ― 2019-da «Durdyýew şou»: «Ahalyň» soňky üç duşuşygynda hem tapawutlanan, toparynyň şu möwsümdäki alty duşuşygynda 5 pökgi geçiren Didar Durdyýew Ýokary liganyň 27-nji möwsüminde eýýämden göze ildi. Ol bombardirlik ýaryşynda, häzirlikçe, ynamly öňde barýar. Göreliň, ol bu üstünligini möwsümiň ahyryna çenli saklap, karýerasynda ikinji gezek Ýokary liganyň bir möwsüminde iň köp tapawutlanan futbolçy bolup bilermikä?
Didar Durdyýewden sekiz möwsümde 100 gol: Biziň hasaplamalary ýöredip gelýän möwsümimizden ― 2012-nji ýyldan bäri Didar Durdyýew Ýokary ligada 100-nji goluny geçirdi. Ol şol möwsümden bäri çempionatda bu sepgide ýeten üçünji futbolçydyr. Birinji orundaky Süleýman Muhadowda (häzir toparsyz) 142, ikinji orundaky Myrat Ýagşyýewde («Altyn asyr») 115 gol bar. Didar Durdyýew bu gollary «Altyn asyr», «Ahal», «Hazyna» ýaly toparlaryň düzüminde oýnan ýyllarynda geçirdi.
Durdyýew üçünji orunda: Bizde toparlarda 2013-nji ýýyldan bäri pökgi geçiren futbolçylaryň hem hasabaty ýöredilýär. Şol hasabata görä, Didar Durdyýew 27 pökgi bilen «Ahalyň» bombardirleriniň sanawynda üçünji orna geçdi. Sanawyň başyny 33 gol bilen Wahyt Orazsähedow çekýän bolsa, ikinji orunda 29 golly kapitan Didar Hajyýew bar. Eger şu depgin dowam etse, Didar Durdyýew möwsümiň ahyryna çenli «Ahalyň» düzümindäki iň netijeli futbolçy bolup biler.
«Altyn asyryň» 330-njy duşuşygy: «Altyn asyr» Ýokary ligada 330-njy duşuşygyny geçirdi.
Futbol, TÝL - 2019: 6-njy tapgyrdan soň gyzykly hasaplamalar.
Ýaryş tertibi: «Ahal» 5/15; «Nebitçi» 6/9; «Şagadam» 5/8; «Altyn asyr» 3/7; «Energetik» 5/7; «Köpetdag» 5/6; «Merw» 5/3; «Aşgabat» 6/3.
Iň köp ýeňiş gazanan toparlar: «Ahal» 5; «Nebitçi» 3; Şagadam», «Köpetdag», «Energetik», «Altyn asyr» 2; «Aşgabat», «Merw» 1.
Iň köp deňme-deň oýnan toparlar: «Şagadam» 2; «Altyn asyr», «Energetik» 1; «Merw», «Ahal», «Aşgabat», «Köpetdag», «Nebitçi» 0.
Iň köp utulan toparlar: «Aşgabat» 5; «Merw» 4; «Nebitçi», «Köpetdag» 3; «Energetik» 2; «Şagadam» 1; «Altyn asyr», «Ahal» 0.
30-dan aşa golçy: Ýokary liganyň şu möwsüminde tapawutlanan futbolçylaryň sany 31-e ýetdi. «Nebitçiden» Nurtagan Mämmedalyýew, «Energetikden» Alibek Abdyrahmanow, «Şagadamdan» Kerim Hojaberdiýew, «Altyn asyrdan» Zafar Babajanow dagy möwsümdäki ilkinji goluny geçirdiler.
Dört duşuşykda 10 gol: Tapgyrda derwezelere 10 pökgi geçirildi. Geçirilen pökgüleriň sany boýunça 6-njy tapgyr möwsümde üçünji orny eýeleýär. Undan ozal 1-nji tapgyrda 13, 3-nji tapgyrda 11 gol geçirilipdi.
6 tapgyrda 47 gol: Yzda galan 6 tapgyrda derwezelere 47 pökgi geçirildi. Her tapgyra, ortaça, 7,8 goldan, her oýunça, ortaça, 1,51 goldan düşýär.
«Öýümden aýlanaýyn»: Möwsümdäki 6 duşuşygynyň üçüsini öz meýdanynda geçiren «Nebitçi» şolaryň ählisinde gazanan ýeňşi bilen ikinji orna çenli çykdy. Täsin tarapy, «Nebitçi» şu ýyl myhmançylykda geçiren duşuşyklarynyň üçüsinde-de garşydaşlaryndan ýeňildi.
Tapawut ýene artdy: Bäş duşuşykda bäş ýeňiş gazanan «Ahal» ýaryş tertibindäki iň ýakyn garşydaşyndan 6 utuk öňe saýlandy.
Durdyýewiň didary bombardirlikde: Soňky tapgyrlaryň ikisinde-de tapawutlanan Didar Durdyýew bäş duşuşykda 4 pökgi geçirip, bombardirlik ýaryşynda birinji orna geçdi.
5-nji gol 100-nji gol bolar: Şu tapgyrdan soňra Didar Durdyýewiň Ýokary ligada 2012-nji ýyldan bäri (biziň hasaplamalary ýöredip gelýän wagtymyzdan bäri) geçiren pökgüleriniň sany 99-a deňleşdi. Diýmek, hüjümçiniň Ýokary liga ― 2019-daky 5-nji goly soňky 8 möwsümdäki 100-nji goly bolar.
«Ahal» 10 golly ilkinji topar: 6-njy tapgyrdan soňra «Ahalyň» möwsümde geçiren gollarynyň sany 10-a çykdy. Röwşen Meredowyň şägirtleri 10 golluk sepgide ýeten ilkinji topardyr.
Ýene deňlik, ýene «Şagadam»: Şu ýyl alty tapgyrda bary-ýogy iki duşuşyk deňlikde tamamlandy. Şolaryň ikisinde-de garşydaşlaryň biri «Şagadam». Täsin tarapy, «kenarlylar» iki duşuşykda hem myhmançylykda oýnadylar.
Ataýewiň 50-nji goly: Şu tapgyrda geçiren pökgüsi tejribeli hüjümçi Serdaraly Ataýewiň Ýokary ligada 2012-nji ýyldan bäri geçiren 50-nji pökgüsidir. Ol çempionatynyň soňky 8 ýyldaky taryhynda 50 golluk sepgide ýeten 11-nji futbolçy boldy.
Hojaberdiýew iki 10-lugy doldurdy: Ýokary ligadaky ilkinji gollaryny 2015-nji ýylda «Energetigiň» düzüminde geçirip başlan Keri Hojaberdiýew şu tapgyrda 20-nji goluny hem geçirdi. Ol dürli ýyllarda «Energetikde», «Köpetdagda» we «Şagadamda» futbol oýnady.
Möwsümde altynjy, toparda ilkinji: Alibek Abdyrahmanow şu möwsümiň bir duşuşygynda iki gezek tapawutlanyp bilen altynjy futbolçydyr. Şol bir wagtyň özünde ol möwsümde «Energetikde» bir duşuşykda dubl eden ilkinji futbolçy.
Bir çempionatda 540-njy duşuşyk: Şowsuz tamamlanan hem bolsa bu duşuşyk «Köpetdagyň» Ýokary ligadaky 540-njy ― ýubileý duşuşygydyr. «Köpetdag» bu netijesi bilen çempionatda iň kän duşuşyk geçiren toparlaryň sanawynda altynjy orny eýeleýär.
Futbol, TÝL - 2019: dördünji tapgyrdan soň gyzykly hasaplamalar.
«1-likleriň» berekedi: Tapgyrdaky ähli duşuşyklaryň netijelerine serediň, «1-likden» ýokary san görmersiňiz.
Utuklar: Dördünji tapgyrdan soň: «Ahal» 3/9, «Şagadam» 3/7, «Nebitçi» 4/6, «Altyn asyr» 2/4, «Köpetdag» 3/3, «Merw» 4/3, «Energetik» 3/3, «Aşgabat» 4/3.
Iň köp ýeňiş gazanan toparlar: «Ahal» 3, «Şagadam» 2, «Nebitçi» 2, «Altyn asyr» 1, «Köpetdag» 1, «Energetik» 1, «Aşgabat» 1, «Merw» 1.
Iň köp deňme-deň oýnan toparlar: «Şagadam» 1, «Altyn asyr» 1, «Merw» 0, «Energetik» 0, «Ahal» 0, «Aşgabat» 0, «Köpetdag» 0, «Nebitçi» 0.
Iň köp utulan toparlar: «Merw» 3, «Aşgabat» 3, «Nebitçi» 2, «Energetik» 2, «Köpetdag» 2, «Şagadam» 0, «Altyn asyr» 0, «Ahal» 0.
Iň köp pökgi geçiren toparlar: «Ahal», «Altyn asyr» ― 6, «Köpetdag» ― 5, «Nebitçi», «Şagadam», «Merw» ― 4, «Energetik» ― 2, «Aşgabat» ― 1.
25 golçy: Möwsümde tapawutlanan futbolçylaryň sanawyna şu tapgyrda 3 sany täze futbolçy goşuldy. Indi Ýokary liganyň 27-nji möwsüminde tapawutlananlaryň sany 25-e çykdy.
Bombardirleriň basgançagy: Myrat Ýagşyýew («Altyn asyr») ― 3 gol; Altymyrat Annadurdyýew («Altyn asyr»), Akmämmet Metdäýew («Nebitçi»), Nurýagdy Muhammedow («Köpetdag»), Didar Durdyýew («Ahal»), Bagtyýar Hojaahmedow («Merw») ― 2 gol.
4 duşuşykda 5 gol: Tapgyrda derwezelere 5 pökgi geçirildi. Dördünji tapgyr tutuş möwsüm boýunça-da iň az pökgi geçirilen tapgyrlaryň biri bolup biler. Häzir diňe ikinji tapgyrda 3 gol bar, ýöne şol tapgyryň iki duşuşygy heniz ätiýaçda dur.
Dört tapgyrda 32 gol: Şu tapgyrdan soň möwsümde geçirilen gollaryň sany 32-ä çykdy. Ortaça, her tapgyrda 8, her oýunçy 1,28 gol geçirdi.
Ýokary liganyň «weteranlary» 770-nji duşuşygyny geçirdi: Ýokary liga döredileni bäri ähli möwsümlerde ähli duşuşyklara gatnaşyp gelýän «Nebitçi» bilen «Merw» şu tapgyrda 770-nji duşuşygyny geçirdi. Ýubileý duşuşyk «nebitçilere» üstünlik getirse, «Merw» üçin şowsuz tamamlandy.
Ýene goşmaça wagtda ýeňiş: Şu ýyl öz meýdanynda ikinji ýeňşini gazanan «Nebitçiniň» futbolçylary şol duşuşyklaryň ikisinde-de garşydaşlaryndan 1:0 hasaby bilen üstün çykdylar. Iki duşuşykdaky gol hem duşuşygyň goşmaça minutlarynda geçirildi. Ýadyňyzda bolsa, ikinji tapgyrda «Merw» bilen geçirilen duşuşykda hem pökgini 90+4-nji minutda Muhammet Astanow geçiripdi. Akmämmet Metdäýew bolsa bu gezek topardaşyndan 1 minut «öňürtiledi».
444: Dördünji tapgyrda emele gelen bu owadan san «Nebitçiniň» Ýokary ligada gazanan  ýeňişleriniň sanydyr. «Köpetdagdan» üstün çykylyp gazanylan ýeňiş «nebitçileriň» Ýokary ligadaky 444-nji ýeňşi boldy. Ýeri gelende aýtsak, «Nebitçi» milli çempionatymyzda iň kän ýeňiş gazanan topardyr. Sanawyň ikinji basgançagynda 323 ýeňiş bilen «Merw», üçünji basgançakda bolsa 284 ýeňiş bilen «Köpetdag» bar. Ýokary liganyň häzirki lideri «Ahalda» 217, geçen möwsümde bassyr bäşinji çempionlygyny gazanan «Altyn asyrda» 203 ýeňiş bar.
«Aşgabadam» utuk gazandy: Dördünji tapgyra çenli Ýokary liga ― 2019-da utuk gazanyp görmedik ýeke-täk topar «Aşgabatdy». Indi çempionatdaky 8 toparyň ählisinde azyndan 3 utuk bar.
Ýeňiş gazanyp görmedik topar galmady: Şu tapgyra çenli möwsümde ýeňiş gazanmadyk ýeke-täk topar «Aşgabatdy». Indi bolsa toparlarda azyndan 1 ýeňiş bar.
Annagulyýew perdäni açdy: Güýçmyrat Annagulyýew «Aşgabadyň» şu ýyldaky resmi duşuşyklarynda ilkinji bolup tapawutlanan oýunçydyr.
Utulyşlar deňleşdi: Şeýlelikde, şu duşuşykdan soňra «Aşgabat» bilen «Merwiň» utulyşlarynyň sany deňleşdi. Indi toparlaryň ikisinde-de 3 utulyş bar.
«Aşgabat» 600-nji utugyny gazandy: Şu tapgyrda gazanylan ýeňiş bilen «Aşgabat» Ýokary ligadaky 600-nji utugyny gazandy. Indi çempionatymyzda 600 utuga ýeten 9 topar bar. Olaryň tertip boýunça sanawy şeýle: «Nebitçi» ― 1403, «Merw» ― 1080, «Şagadam» ― 938, «Köpetdag» ― 878, «Nisa» ― 721, «Ahal» ― 708, HTTU ― 693, «Altyn asyr» ― 661, «Aşgabat» ― 600. 10-njy orundaky «Turan» Ýokary ligada çykyş eden ýyllarynda 546 utuk toplap bilipdi.
Ilkinji deňlik: Şu duşuşyk Ýokary liganyň täze möwsüminde deňme-deň hasap bilen tamamlanan ilkinji duşuşykdyr.
Ýagşyýew birinji orunda: «Altyn asyryň» şu ýyl Ýokary ligada geçiren duşuşyklarynyň ikisinde-de tapawutlanan hüjümçi Myrat Ýagşyýew, häzirlikçe, 3 gol bilen bombardirlik sanawynyň birinji ornunda. Karýerasynda iki gezek bir möwsümde iň köp tapawutlanan futbolçy bolmagy başaran hüjümçi ýene-de ýaryşyň kerwenbaşysy. Ýöne, heniz, çaklamalar üçin ir, çünki ýaňy dördünji tapgyr tamamlandy.
«Ahal» utuk ýitirmedik ýeke-täk topar: Yzda galan dört tapgyrda üç duşuşyk geçiren «Ahal» Ýokary liga ― 2019-da utuk ýitirmedik ýeke-täk topardyr.
Ýeňişleriň sanynda-da öňde: «Ahal» yzda galan dört tapgyrda üç ýeňiş gazanan ýeke-täk topardyr.
Futzalyň öňki çempionlary.
Bilşiňiz ýaly, Ýapyk binalarda we söweş sungaty boýunça V Aziýa oýunlarynyň çäklerinde futzal boýunça Türkmenistanyň erkek hem-de zenan ýygyndysy ýer eýesi hökmünde “A” toparçada çykyş eder. Erkek futzalçylar Hytaý Taýpeýiniň, Gonkongyň, Solomon adalarynyň, Wýetnamyň ýygyndylary bilen duşuşar. Zenanlar bolsa Palestinanyň hem-de Tailandyň milli toparlary bilen güýç synanyşarlar. Ýapyk binalarda we söweş sungaty boýunça Aziýa oýunlarynyň mundan öňkülerinde eýsem haýsy ýygyndylar çempion bolupdyr. Muny bilmek gyzykly bolsa gerek.
2005-nji ýylda Bangkokda oýunlarda erkeklerde Eýranyň, Tailandyň hem-de Özbegistanyň ýygyndylary degişlilikde altyndyr kümüş we bürünç medala eýelik etdiler. Zenanlarda özbekler altyn alan bolsa, ýer eýeleri tailandlylar 2-nji, Iordaniýanyň ýygyndysy-da 3-nji ýeri eýeledi.
2007-nji ýylda Makaudaky oýunlarda-da erkekleriň arasynda 3 medalyň eýesi-de üýtgemedi. Ýagny Eýran altyn, Tailand kümüş, Özbegistan bürünç medalyny gaýtalady. Zenanlarda Ýaponiýa ýeňiş münberiniň çür depesine çykdy. Tailandly zenanlar bu gezegem 2-nji ýeri aldy. Erkeklerde bolşy ýaly özbegistanly zenanlar bürünç medala mynasyp boldy.
2009-njy ýylda bu oýunlary Wýetnamyň paýtagty Hanoý şäheri kabul edipdi. Bu ýaryşda-da erkekleriň arasyndaky altyndyr kümüş we bürünç medalyň ýeňijileri öňküligine galdy. Ýene-de Eýran 1-nji, Tailand 2-nji, Özbegistan 3-nji ýeri eýeledi. Zenanlarda ýaponlar öňe saýlanyp, altyn medala mynasyp boldy. Iordaniýa kümüş, Tailand bürünç medal gazandy.
2013-nji ýylda Inçeonda geçirilen oýunlarda Eýranyň, Ýaponiýanyň hem-de Tailandyň erkekdir zenan ýygyndylary medallary özara paýlaşdylar. Erkekleriň arasynda Eýranyň ýygyndysy 4-nji gezek altyn medala mynasyp boldy. Ýaponlar kümüş medal gazandy. Zenanlaryň arasynda Ýaponiýa altyn alan bolsa, Eýran kümüş medal bilen oňňut etmeli boldy. Tailandyň zenan hem-de erkek ýygyndylarynyň ikisi-de bürünç medala eýelik etdi.
Umuman alnanda erkekleriň arasynda Eýranyň ýygyndysy mundan öňki 4 altyn medaly-da gazanmagy başardy. Erkekleriň arasynda Tailand 2-nji, Özbegistan 3-nji orunda barýar. Zenanlardan Ýaponiýa öňde bolsa, tailandlylar 2-nji hatarda diýse bolar. Mahlasy, biziň gözel paýtagtymyzda geçiriljek Ýapyk binalarda we söweş sungaty boýunça V Aziýa oýunlaryna yklymyň iň öňdebaryjy toparlary gatnaşarlar. Ildeşlerimize bu duşuşyklarda uly üstünlik arzuw edýäris.
Fýodor Ýemelýanenkonyň soňky tutluşygy .
Başa-baş söweş sungatlary boýunça dünýäniň ençeme gezek çempiony  Fýodor Ýemelýanenkonyň ýaşy eýýäm 45-e bardy. Bu sebäpden hem onuň garyşyk söweş sungaty boýunça geçirilýän ýaryşlarda çykyş etmegini tamamlajak güni hem ýetip gelýär.
Ýemelýanenko öz ýaşyna garamazdan häzirki wagtda hem MMA ýaryşlarynyň taryhyna öz adyny altyn harplar bilen ýazdyran we «Bellator» guramasynyň meşhur ýyldyzy bolup durýar. Hut şonuň üçin hem bu guramanyň ýolbaşçysy Skott Koker öz çykyşlarynda ençeme ýylyň dowamynda başa-baş söweş sungatlary boýunça geçirilýän tutluşyklaryň ýüzi bolup gelýän Ýemelýanenko üçin mynasyp hoşlaşyk tutluşygyny guramak boýunça meýliniň bardygy hakynda agzap geçdi. Bu babatda, soňky tutluşygyň geçiriljek ýerini kesgitlemek üçin hem birnäçe ýurtlar hödürlendi.
Şeýle-de «Imperator» adyny alan rus pälwanyna «UFC» ligasynyň ýeňil agram boýunça çempiony we «Eagle FC» ligasynyň eýesi meşhur Habib Nurmogamedow hem kömek etmek isleýär. Bu babatda ol «Eagle FC 47» ýaryşynyň çäklerinde 21-nji maýda boljak braziliýaly Djunior Dos Santos bilen kabo-werdeli Ýorgane de Kastronyň tutluşygyna bagyşlanan konferasiýada, şu ýylyň ahyrynda Saud Arabystanda Dos Santos bilen Ýemelýanenkonyň tutluşygyny gurnamaga synanşjakdygyny aýtdy.  Elbetde, munuň üçin ilki bilen Dos Santos Ýorgane de Kastro garşy boljak tutluşykda ýeňiş gazanmaly. Eger Dos Santos ýeňiş gazanmagy başarsa, onda ol Ýemelýanenko üçin esasy garşydaş bolar. Iki sany ezber urşujynyň bu tutluşygyny gurnamak boýunça ol ýakyn wagtda «Bellator» guramasynyň ýolbaşçysy, şeýle-de türgenleriň özleri hem-de olaryň wekilleri bilen duşuşar.  Habib Nurmogamedowyň aýtmagyna görä, ençeme ýyllaryň dowamynda «UFC» ligasynyň çempiony adyny göteren Dos Santos bilen döwrüň beýik söweşijisi Ýemelýanenko ýylyň esasy sport wakalarynyň biri boljak bu tutluşyga mynasyp türgenlerdir.
Türgenleriň özleri barada aýdylanda bolsa, Djunior Dos Santos eýýäm birnäçe ýylyň dowamynda Fýodr Ýemelýanenko bilen güýç synanşmak isleýändigini aýdyp gelýär. Ýakynda, ol rus türgeni bilen bolup biljek söweş barada şeýle gürrüň berdi: «Bu habar, Ýorgane de Kastronyň ýagdaýyny has hem erbetleşdirer diýip pikir edýärin. Çünki, indi men has gowy çykyş etmeli. Bu täzelik, edil siz üçin bolşy ýaly, meniň üçin hem esasy täzelik. Men Fýodoryň uly janköýeri. Edil Habib ýaly, menem ony beýik hasaplaýaryn.
Onuň çykyş edýän döwri MMA üçin jadyly pursatlardy. Ol uly atly türgenler bilen ençeme tutluşyklary geçirdi. Şol wagt men entek ligada çykyş etmeýärdim. Öz döwrümde köp meşhur söweşijiler bilen türgenleşen hem bolsam, Fýodor bilen duşuşmak meniň arzuw-hyýalymdy. Türgenlik tejribämde gazanmak isleýän iň möhüm zadym, Fýodor bilen söweş. Muny Habibden eşitmek gaty täsirli».
Nurmogamedowyň ýolbaşçylyk edýän «Eagle FC» ligasynyň çempiony bolup zähmet ýoluny tamamlamagy isleýär. Diýmek, biz janköýerlere gelejekde gaty uly tutluşyklar garaşýar.
Gadymy halylar: özboluşly hem öwüşginli reňkler.
Gadymy halylar islendik öýüň içki bezegine kaşaňlyk berýän inçe önümlerdir.
Milli göller öýüň döwrebap bezeg usullary — minimalizm, skandi, loft, metal haý-tek bilen sazlaşyp, jadylaýjy gözelligi döredýär. Gadymy halylaryň dokalyşynda ulanylan tebigy materiallar beýleki öý-goş perdeler, deri mebelleri we metal gapylar bilen utgaşýar.
Häzirki günlerde gadymy halylaryň alyjylara ýetirilýän görnüşleri san taýdan juda kän. Ýüň we ýüpek, süýümli we süýümsiz, kesgitli geometrik gölli we reňkli milli halylar dizaýnerleriň öýi bezemekde ulanýan esasy serişdesine öwrüldi.
Milli halylaryň şeýle görnüşlerini «Arzuw haly» dükanyndan satyn alyp bilersiňiz. Bu ýerde gadymy halylaryň ähli görnüşleri — nusgawy görnüşinden başlap, gök, ýaşyl, gyzyl we beýleki reňkli milli görnüşleri alyjylara ýetirilýär.
Halylar gölleri boýunça hem özara tapawutlanýarlar. Olara geometrik çyzyklarda örülen, reňkler bilen bezelen, göller salnan we beýleki görnüşli halylar degişlidir.
Dükanda ýerleşdirilen türkmen, eýran we türk halylaryny düzümi boýunça hem aýratynlandyrmak bolar. Bu ýerde ýüpekden, tebigy materiallardan, sintetikadan we beýleki materiallardan dokalan halylar bar.
Dükanyň hünärmenleri halynyň ýazyljak ýerini ölçemek hyzmatyny mugt ýerine ýetirýärler we niýetlenilen ýer üçin laýyk halylary saýlamaga ýardam berýärler. Şeýle hem dükan tarapyndan halylary ölçege görä kesmek we gyralaryny tikmek hyzmatlary ýola goýlandyr.
Çünki müşderileriň islegine ýykgyn etmek «Arzuw haly» dükanynyň esasy iş ugrudyr.
Gadymy Kolizeý: Gülläp ösen we tesen döwürleri, ýerasty labirintler, täsin artefaktlar.
Dünýä jahankeşdeleriniň iň köp barýan ýerleriniň biri bolan Rim şäheriniň täsinlikleriniň hatarynda ozal guwlaryň hem uçmadyk kölüniň ýerinde gurlan Kolizeýiň adyny aýtmak gerek.
Bu Rim şäheriniň meşhurlygy boýunça Watikandan soňky ikinji, gelim-gidimi boýunça hem birinji orunda durýan taryhy gymmatlygydyr.
Flawiýalaryň amfiteatry — bu at imperatorlaryň dinastiýasyndan gelip çykýar: Ol bu ýeriň gurluşyk işlerine badalga beren Wespasiana Flawiýa (b.e 72-nji ýyl) we onuň ogly — bu ýeriň gurluşygyny tamamlan Tita (b.e 80-nji ýyl) bilen baglydyr. Onuň soňlugy bilen meşhur bolan “Kolizeý” ady latynçadaky “colosseum” — ägirt uly diýen sözden ugur alýar. Şeýle-de Kolizeý adynyň ýüze çykmagy amfiteatrdan uzak bolmadyk ýerde bina edilen Kolos Neronyň 35 metrlik heýkeli bilen hem bagly hasaplanýar.
Kolizeýi ikileýin amfiteatr diýip hem atlandyrmak bolar, sebäbi ol aýlaw şekilli bolan iki sany ýarym ýüzük göwrümine eýedir. Täsin Rim amfiteatrynyň ölçegleri hem haýran galdyryjydyr: aýlaw oky — 156x188 m, beýikligi bolsa — 48,5m ölçegine deň.
Bu toplum dört gatdan ybaratdyr: Birinji üç gat özünde söweşijileriň we hudaýlaryň heýkellerini jemläp, dor, ion, korinf stillerinde ýerine ýetirilen gaýtalanýan kolonnalardan we arkalardan ybarat; dördünji gat bolsa penjiresiz boş diwardyr.
Arenanyň ýüzüne çäge sepilip, oturylýan ýerleriň oturgyçlary mermerden, betondan, ýerli tufdan we kerpiçden ýasalypdyr. Amfiteatryň diwarlaryna yssydan goranmak üçin niýetlenen örtük görnüşinde uzyn zolak (welarium) matalar tutulypdyr.
Kolizeýiň girelgeleri (takmynan 80 sany) belli bir derejä getirilipdir: aşaky bölegi aristokratlar üçin, ortasy asylly söweşijiler üçin, ýokarky bölegi bolsa umumy adamlar üçindir. Olaryň üsti bilen tomaşaçylar çärýek sagadyň içinde binany doly dolduryp hem-de bäş minudyň içinde boşadyp bilýärler.
Amfiteatra şol döwürlerde 50 000 sany adam sygypdyr.
Gurluşyk wagtynda rimliler tarapyndan ulanylan döwrüniň gyzyklandyryjy täzeçilligi agyr materiallary ýokarky gata götermek üçin peýdalanylan kran bolupdyr.
Bu ajaýyp binany gurmak üçin 100 müňden gowrak gul Iýudeýden Rime ýörite getirilipdir we hünärmen binagärler, gurluşykçylar, inženerler, heýkeltaraşlar çagyrylypdyr.
Kolizeýiň gurluşygynyň başlanmagynyň esasy maksady Rim begleri we müňlerçe tomaşaçylar üçin haýwanlary öldürmek we gladiator söweşlerini geçirmek ýaly çäreleri guramak bolupdyr.
Bu ýerde söweşýän adamlary saýlamak işi meýletinçileriň, öňki harby adamlaryň, jenaýatçylaryň we gullaryň gatnaşmagynda geçirilip, olaryň agramyny, boýuny, söweş tejribesini, başarnyklaryny, söweş stilini göz öňünde tutup, gaty ünsli geçirilipdir. Söweşler oňa gatnaşyjylar ölýänçä dowam edipdir (şonuň üçin Kolizeýiň ikinji ady — ölüm ybadathanasy bolupdyr) ýa-da şondan soň gladiatorlaryň zähmet ýoly ömürleriniň ahyryna çenli pensiýa töleglerini almak bilen tamamlanypdyr.
Haýwanlar bilen bolan söweşlere ýolbarslar, piller, gaplaňlar, aýylar we gippopotamlar gatnaşypdyr. Taryhçylaryň pikiriçe, gladiator oýunlarynyň tutuş döwründe Kolizeýiň arenasynda takmynan 400 000 adam we 1 milliondan gowrak haýwan ölüpdir.
Amfiteatryň zyndany özünde nähili syrlary saklaýarka? Bu ýer hyzmat ediş otaglaryndan, adamlary we ýabany haýwanlary saklamak üçin niýetlenen otaglardan, kapasalarda we platformalarda arena girmekde ýokary göterýän ýörite mehanizmlerden ybarat bolan labirint diýen ýalydyr.
Nemes arheology Heinz-Ýürgen Beste jaýyň örän anyk meýilnamasyny düzdi we Kolizeýde haýsy enjamlaryň ulanylandygyna has aýdyň düşünmek üçin gadymy Rimiň mehanikasy bilen parallel gözlegleri geçirdi.
Gämidäki oýunlary we deňiz söweşleriniň türgenleşiklerini geçirmek hem-de amfiteatryň meýdançasy harby gämileriň durkuny täzelemek üçin 1 metr çuňlukda suw bilen doldurylypdyr (Suw ýörite suw geçirijiler arkaly üpjün edilipdir).
Kolizeýiň pese gaçmagynyň taryhy hristiançylygyň ösmegi bilen başlanypdyr, sebäbi täze ynanjy kabul eden rimliler ganly söweşlerden lezzet alyp bilmändirler, biziň eramyzyň 523-nji ýylynda bolsa köpçülikleýin nägileliklerden soň, Rimiň häkimiýeti ýyrtyjylaryň öldürilmegini hem gadagan edipdir.
847-nji ýyldaky ýer titremesinden soň, Rimiň begleri we ruhanylar ybadathanalaryň hem-de meşhur binalaryň gurluşygy üçin mermer alyp başlapdyrlar, mysal üçin: Keramatly Petryň köşgi ýa-da Palazzo Wenesiýa üçin alnypdyr.
Meşhur milliarder Biego Della Walle Kolizeýiň dikeldilmegi üçin 33 million dollar harçlamagy meýilleşdirýär (2013-nji ýylda başlandy).
Ýerli ýaşaýjylaryň: “Kolizeý dursa, Rimem durar” diýen meşhur jümläni döreden Italiýanyň bu nyşany häzirki günde täze galkynyşyny başdan geçirýär.
Bu ýerde adamlar ölümli güýmenjelere garaşypdyrlar;
miladydan öňki 404-nji ýylda, has takygy keşiş Telemahyň münberden gygyryp, söweşiň ýatyrylmagyny talap eden gününden başlanýar.
jahankeşdeler binanyň ajaýyp yşyklandyryşyna tomaşa etmek üçin bu ýere gije gelýärdiler, ýöne indi ol diňe gündiz aýlanyp görmek üçin açykdyr;
Syýahatçylar Kolizeýe her ýylda iki dynç günleri baryp bilmeýärler, bu günler 25-nji dekabr hem-de 1-nji ýanwardyr.
Gar ýagýar: Gyşyň güni çagany daşarda nähili aýlamaly.
Dünýämize gyş paslynyň gadam basmagy bilen, köp adamlarda ýorganyň astynda ýylylygyň mylaýymlygyny duýup, bir käse gyzgyn çaýdyr kofe demlenip, sowuk howaly günleriň gelmegine garaşmak arzuwlary döreýär. Muny ýöne diňe melodrama filmleriniň gahrymanlaryndan başga başarjak adam ýok bolsa gerek. Aýratynam, şeýle arkaýyn dynç alyp oturmak ene-atalara mahsus bolup biljek ýagdaý däldir. Eýsem, gyş gününde çagalary bilen daşarda az-kem gezim etmäge her maşgala meýillidir.
Aslynda, gyşyň güni gezelenç etmek nämä gerek?
Gyşyna howa has arassa hem-de kisloroda baý bolýar. Bu howadan dem alýan çaganyň öýkeni arassalanýar, öý şertinde alyp ýören adaty howasy tämizlenýär. Dem alyş ýollary has gowy işläp, netijede gan we ähli organlar kislorod bilen baýlaşdyrylýar. Mundan başga-da, öýdäki we köçedäki temperaturanyň pese düşmegi organizmiň berkemegine ýardam edýär.
Gyşda yzygiderli gezelenç etmegiň peýdaly taraplaryny görkezýän delillerimizden köp eneleri gyzyklandyrýan özboluşly sowala, gyşda çagany nähili geýindirmeli diýen sowala geçeliň.
Munuň ýeke-täk jogaby — çaganyň eşiklerini köp gat geýindirmek.
Galyň, gat-gat geýindirmegiň tapawutly aýratynlygy, çaganyň egin-eşiklerini islendik wagtda howanyň temperaturasyna laýyklykda ýeňledip bolýandygy üçin amatlydyr (Türkmenistanyň köp sebitlerinde gyş pasly maýyl howa bilen utgaşykly gelýär).
Pagta süýümli geýim ýa-da body geýimi;
Ýüň ýa-da flis geýimi;
Möwsümara geýimler, şapka, ellik, ýüň jorap...
0 derejedäki we ondan pes temperaturada geýimleri ýylylygyna görä saýlamaly. Arassa howada gezelenç mahalynda arabada ýatmagy halaýan çagalar üçin dördünji gatlak — konwert ýa-da ýorgan gerek bolup biler.
Bir ýaşly çagalaryň ene-atalary eýýäm körpäniň işjeň hereket edýändigini we sowuga tiz uýgunlaşýandygyny ýatdan çykarmaly däldirler.
Çaganyň üşändigini ýa-da heniz üşemändigini bilmek üçin eliňizi ýyladyp, çaganyň boýnuny hem-de ýeňsesini elläp görüň. Eger çaganyň boýny ýyly bolsa, onda howa onuň üçin laýyk we çagaňyzyň geýnişi howa laýyk gelýär. Çaganyň derisiniň çygly bolmagy onuň has derleýändigini, sowuk bolsa hem çaganyň eýýäm sowuklap başlandygyny görkezýär.
Gyşyna daşarda çaga bilen näçeräk gezelenç etmeli?
Çaga güýzde ýa-da gyşda doglan bolsa, bu ony açyk howada gezelenç etdirmezlik üçin sebäp däldir. Hünärmenler täze doglan çagany nähili howaly günlerde daşarda aýlap boljakdygy barada dürli hili maslahatlary berýärler. Bu meselede çaga lukmany bilen maslahatlaşmak ýerliklidir.
Şeýle-de bolsa, ilkinji gezek daşaryk çykylanda 10-15 minutdan köp eglenmeli däldir, her gün pyýada edilýän gezimleriň wagtyny artdyrybermeli. Ýuwaş-ýuwaşdan çaga üç aýlyk bolýança gezelenjiň wagty hem bir ýarym sagada golaýlaberýär.
Güýçli şemal, çabga ýa-da has ýygy gar düşmesi ýaly amatsyz howa şertlerinde gezelenç etmeli däldir.
Umuman, jemläp aýtsak, köçede käbir ýokançlara sezewar bolaýmaýyn diýen gorky bilen, ýöremekden, aýlanmakdan ýüz öwürmeli däldir. Gaýtam, diňe öý şertinde daşary çykman oturmakda ýokanç keseliň degmek ähtimallygy ýokarydyr.
Galyberse-de, maşgala agzalary (eneler, atalar we ş.m.), şol sanda çaganyň ejesi hemişe ýokançdan goranmak şerti bilen ýaşap bilmeýär. Arassa howada gezelenç etmek munuň tersine saglygy we immuniteti güýçlendirýär.
Garry diýmäň, gartaşan diýiň... (aýdymçy Myrat Diwanaýew hakynda makala).
Men muny ýürekden diýýän.
A men ýaňy gartaşan-a!
Içini hümledip, wagtyny nämä harçlajagyny bilmeýänler bilen onuň ýoly aýry. Her gün irden oýanan badyna düşekde ýatan ýerinden beden maşklaryny edýär. Soňra çep gapdalynda münderlenip goýlan kitaplara elini ýetirýär-de, sagat ýarym çemesi okaýar. Okamaýan güni ýok. Gyzyklanmaýan ugry-da. Magtymgulynyň dürli ýyllarda çap edilen ýygyndylary, Puşkin we ondan öňki ýaşap geçen şahyrlar, Omar Haýýam, Kemine, Magrupy, Stendal, Sollogub, Nabokow, Klýuçewskiý... Glinka, Bah, Mosart hakdaky ýatlamalar... Bulardan başga-da,  Dalyň, Ožegowyň düzen sözlükleridir türkmen diliniň sözlüklerem bar. Özem eline alan kitabyny bir okap oňaýanok. Öň geçen sahypalaryna gaýta-gaýta dolanýar. Bellik edýär.  Sahypaň ýüzündäki goşgyň ýanyna terjimesinem ýazýar. «Özüm ýaly ýene biri okanda, gerek bolar» diýýär. Kaýum Taňrygulyýewiň «Süýji bolýar ekip iýseňini...» rus diline terjime edip çykypdyr.
«Terjime diliňi ösdürýä» diýýär. Öň rus mekdebini tamamlansoň, okanda diňe rusça ýykgyn edipdir. Öz ene dilini ýüzleý bilenini uly hata diýip düşünýär. «Hiçden giç ýagşa» uýup, ürç edip türkmençe eserleri okaýar.
—Köp adam kitaply otagda ýatyp bilenok. Kitap täsir edýär diýýär. Töweregiňizi gurşap alan tomluklar gije täsirini ýetirenokmy?
—Men gaýtam kitaplarsyz ýatyp bilemok. Olar meniň syrdaş dostlarym-a.
—Küti kitaplardan ýaňa tekjeler ýaý beräýipdir.
—Goý bersin. Çydasyn. Ine, özümem ýaý berip ugradym-a.
—Şahsy kitaphanaňyzdaky ýygyndylaryň sanyny takmynan beri bilýäňizmi?
—Dogrusy, sanab-a göremok. Aý,  dört-bäş müňe ýetse gerek. Düýn goňşym «Biri öýünde kitap satýar, ýör, gitseň» diýdi. Ýaltanman gitdik. Sungata degişli dört  kitaby öý eýesi maňa sowgat berdi.
—Diwarlardaky portretler, natýurmort eserleri öz döredijiligiňiziň miweleri öýdýän?
—Elbetde. 90-njy ýyllarda meni Türkmenistanyň Suratkeşler birleşmesine agzalyga kabul etdiler. 80 ýaşym dolanda, bu birleşik tarapyndan eserlerimiň sergisi-de guraldy. Öňem guralypdy. Geçen Täze ýyl gijesi «Miras» teleýaýlymynda gutlag sözleri bilenem çykyş etdim.
—Şkafyň üstündäki küýzeler näme?
—Olaram öz elimden çykan.
—Siziň,  heý-de, gyzyklanmaýan ugruňyz bir barmy?
1)  (1962-nji ýylda Baku döwlet konserwatoriýasynyň wokal bölümini tamamlamsoň, ilki Opera we balet teatrynda, soňra filarmoniýada, onsoň radiokomitetde işledim. Opera teatrynda ýogyn sesli ilkinji türkmendim men);
2)  (Türkmen milli konserwatoriýasynda birnäçe ýyl mugallymçylyk etdim. Bu käri şu wagtam taşlamok. Ine, öýüm her gün diýen ýaly adamly. Ýaş-da gelýä, gartaşan-da, erkek kişilerem, zenanlaram, garaz, kim aýdym aýtmak, dogry dem almak islese, italýanlaryň belkanto usuly boýunça öwredýän);
3)  (“Sewil dellegi” bilen “Sygan barony” oýunlaryny teatrda özüm sahnalaşdyrdym);
4)  (Magtymgulynyň, Garajaoglanyň, Keminäniň sözlerine döreden romanslarym iki gezek ýygyndy bolup çapdan çykdy);
5)  (30 ýyldan bäri goşgy goşýan);
6)  (ozallar aýdymçylardan aýdymynyň beýleki milletlere-de düşnükli bolmagy üçin türkmen we rus dillerinde ýerine ýetirmek talap edilýärdi. Şonuň üçin hem öz aýdymlarymy hem Medeniýet Şahberdiýewa, Myrat Sadykow, Rimma Rozyýewa ýaly aýdymçylarymyzyň repertuaryndaky aýdymlaryň köpüsini türkmençeden rusça terjime edipdim. Olar ýygyndylaryma girizildi);
7)  (ýerlere gidip konsert beremde, aýdymlaryma gitarada özüm sazandarlyk edýärdim. Gitarany şu wagtam elden düşüremok. Ol meniň baş ekleýjim);
8)  (häli aýdyşym ýaly, surat çekmegi juda halaýan. Çeperçilik sungatynda öz üýtgewsiz ýoly bolan doganlar Çary we Aman Amangeldiýewler meniň halypalarym. Golland hudožnigi wan Gog Winsenti bolsa ruhy halypam hasaplaýan);
9)  ( medeniýet we sungat ugrundan şahsyýetlerimizi dürli pursatlarda şekile siňdirmegi hem parz bilýärdim hem ondan lezzet alýardym. Ine, gaýnatamdan miras galan, üstünden asyr aşan haşamly şkafda suratly 50 sany papka daşyna ýörite bellik edilip goýlandyr. O suratlar gaýtalanmajak pursatlaryň beýany);
10)  (öňki “Turkmenskaýa iskra” hem-de “Weçerniý Aşhabad” gazetleriniň redaksiýalarynda işlämde, makalalarymyň ýany bilen düşüren suratlarymam çap edilerdi);
11)  (1985 — 1989-njy ýyllarda bal tutmak bilen meşgullandym. Balary maşgalalarynyň 60-syny idetdim);
12)  (bu wezipäni Siz ýatlatdyňyz. Geçmiş bilen bagly her bir gymmatly maglumaty gaty aýawly saklaýaryn. Könelişen ýa ýyrtylyp ugran kagyzlarda rejeleýiş işlerinem geçirip durýan. Geljek nesillere gerek ahyryn. Geçen asyryň islendik şahsyýeti hakda, olaryň öý salgysy ýa telefon belgisi hakda menden soraberiň...).
Hawa, onuň iki otaglyja öýünde süýnere azajyk ýer galypdyr diýäýmeseň, kitaplardan, portretlerden, külalçylyk önümlerinden we ýeneki gymmatly esbaplardyr gurallardan ýaňa aýak basara ýer ýok. Iki pianino-da üstesine!
Ortanjy gyzym Leýli: “Kaka, munça kitapdyr kagyzlary soňra men näderkäm?” diýip, kellesini tutýar. Hemmesine ýer tapylar. Men bulary halkymyz üçin, nesillerimiz üçin ýygnadym-a diýýän. Käte oturyp pikir edýän: iller ýaly arkaýyn ýatyp-turup, belli bir pişe bilen meşgullansam bolmadymy? Nämüçin şeýtdimkäm? Jogaby adymdan tapýan. Adama at ýöne dakylanok. At — ykbalyň aýnasy. Köplenç adamyň ady hüý-häsiýetine, bolşy-goýşuna tüýs şaplaşyp durandyr. Meniňem adymy bilip dakypdyrlar.
Bela çyksyn deşikden.
diýip eşidensiňiz, elbetde! Men hut şol telbe-diwanalardan. Myrat Diwanaýew diýen adym tüýs ýerine düşüpdir diýýärler. Ýüregime bir zat düwdügim, kelläme bir pikir geldigi, bes, şony birýüzli edýänçäm ynjalamok. Konserwatoriýada okan döwrüm Bakuwyň Opera we balet teatrynda-da işläpdim. Şonda azerbaýjan iliniň milli buýsanjy bolup taryha giren Murtuza (Bilbil adyny oňa hoş owazy üçin halky dakýar) Mamedow (ol Türkmenistanyň halk artisti ady öňki ençeme abraý-sylaglarynyň üstüni ýetiren aýdymçy Polat Bilbil oglunyň kakasy) bilen egin-egne berşip, teatrda işlämde, ussatdan aýdym aýtmagyň inçeliklerini ürç edip öwrenipdim. Ol 4 ýyllap Italiýada tejribelik geçip, aýdym aýtmagyň iň kämil, inçeden näzik, owadan usulyny — belkantony özleşdirýär. Halypadan öwrenen bu tärimi indi çärýek asyrdan bäri şägirtlerime-de öwredip gelýän. Meniň sapagymy alanlaryň birtopary Ýewropa we Aziýa ýurtlarynda, allanäme,  aýdymçy bolup işleşip ýörler. Diňe öz ýurdumyzdaky şägirtlerimiň sany-da 100-den aňyrrakdadyr. Men olara diňe bir aýdym aýtmagy, dogry, dürs dem almagy däl, dünýä sungatynyň geçmişi we şu güni hakda-da sazlaşykly gürrüň berýärin. Sebäbi sungat üzňelikde döräp, özbaşdak dowam edýän ugur däl. Öwrenjekler üçin gapym giňden açyk.
Göräýmäge, men ömrümde dürli kesp-kär bilen meşgullanan ýalydyryn göwnüňize. Aslyna seretseň, bary bir özenden gaýdýandyr. Dana kişiler aýdym aýtmagy sungatyň başy saýypdyr. Adam dünýä inende, aglap däl, aýdym aýdyp dogulýandyr. “Iňňälemek” — barlyga şäriklige begenjiň alamaty. Žiwopis näme üçin meni özüne çekdi? Nemes şahyry Simonid Keosskiý aýdypdyr-a: «Žiwopis — göze görünmeýän saz, a poeziýa bolsa, onuň dirilik bezegi» diýip. Ýa-da Wilgelm Şillingi alyp göreliň. Ol binagärçilige bakylyk bilen iş salyşýan saz diýip düşünipdir. Sungaty äleme akyl ýetirmegiň iň belent derejesi hasaplapdyr. Şol sebäpli meniň iş salşan pişelerimiň tas hemmesiniň diýen ýaly gözbaşy birdir.
Meniň ýogyn (wokal sungatynda “bas-bariton” diýilýän) sesimi, häsiýet, boluş-goýuş aýratynlygymy synlan kompozitorymyz Daňatar Öwezow konserwatoriýanyň ýaňy birinji ýyllygyny tamamlanymdan (şo döwür ýygy-ýygydan gözden geçirilişlerde çykyş edip duramsoň): “Seniň seýrek sesiň bar, saňa niýetläp ýörite aýdym düzesim gelýär” diýdi-de, radiokomitetde işleýän şahyr Baba Japarowyň satiriki goşgusyna “Keýpim kök” aýdymyny döretdi. “Serhetçiniň aýdymy-da” Daňatar aganyňkydyr. “Keýpim kök” gysga wagtda halk arasyna giňden ýaýrady. Ol hemmä ýarady duruberdi. Bir ýerde üýşmeleň-dabara bolsa, şol aýdymy aýdyp bermegimi haýyş ederdiler.
Paýtagtymyzdaky 6-njy orta mekdebi türkmen estradasynyň düýbüni tutujylaryň biri, “Güneş” ansamblyny esaslandyryjy aýdymçy Myrat Sadykow bilen bir synpda okap gutardym. Myradyň owadan aýdymlarynyň içinden “Akja kepderi” halkymyza diýseň ýaransoň, bazara-beýlekä bile tirkeşip çyksak, adamlar bizi gördükleri: “Hana, “Akja kepderi” bilen “Keýpim kök” barýar” diýerdiler. Opera we balet teatrynda-da köp keşplerde çykyş etdim. “Şasenem—Garypda” Şawelediň ýa-da Şaapbasyň, “Leýli—Mejnunda” Nowfulyň, “Zöhre—Tahyrda” Garabatyryň, “Sewil delleginde” don Bartolonyň keşplerini ýerine ýetirdim, başga-da birnäçe oýunlara gatnaşdym. Adym barybir “Keýpim kök” bolup galdy. Ýerine ýetiren keşplerimden häsiýetime iň ýakyny Şawelet. Ol öz bagty üçin göreşýän adam. Men türkmen sungatynyň Muhtar Masumow, Gurban Rizaýew, Süleýman Mamedow, Medeniýet Şahberdiýewa, Annagül Annakulyýewa, Maýa Kulyýewa, Hydyr Allanurow, Wladimir Sapegin ýaly läheňleri bilen işleşenime juda buýsanýaryn. Olardan köp zatlary öwrendim.
Atdaşym hem dostum Myrat Sadykow bilen pahyryň ömrüniň soňuna çenli iýenimiz aýry gitmedi. Düşekde agyr ýatyrka, maňa «gelsin» diýipdir. Bardym. Görgüliň gürlemäge mejaly ýokdy. Ol ýumrugyny berk düwüp, ýokary galdyrdy-da: “Şu bolşuňy soňuna çenli saklagyn, durmuş ýörelgeleriňe wepaly bol” diýen terzde ýüzüme bakdy. Men onuň bu sargydyny nury öçen göreçlerinden okadym. Ussat aýdymçy aramyzda bolmasa-da, ol baky ýaşar. Onuň owadandan özboluşly sesi bilen türkmen estrada sungatyna goşan goşandy, halal hyzmaty hakydalara buýsançly ýatlama bolup ýazyldy.
Maňa beýik ynsanlaryň köpüsi bilen tirkeşmek, duz-emek bolmak bagty miýesser etdi. Olaryň men hakdaky pikirlerini bir ýere yhlas edip jemlämde, küti tomlugy ýatladýan arzuw-islegler kitaby emele geldi. Onda belli ýazyjy-şahyrlarymyzyň, artistlerimiziň, hudožniklerimiziň, hatda öňki Soýuzyň atly şahsyýetleriniňem birgideniniň maňa garaýyşlary, berýän bahasy ýerleşdirilendir. Şol mähir-muhabbete ýugrulan ýakymly jümlelerden uly dereje adama derkardyr öýdemok. Her sapar ony elime alamda, bir gez beýgelýän. Ýekeje ýazgyny okap bereýin: “Hakykat. Adalat. Ynsaplylyk ýaly iň mukaddes düşünjeleri sen öz durmuşyňda-da, sungatyňda-da baýdak ýaly parlatdyň. Elbetde, bu saňa örän kyn düşendir. Ýöne dünýädäki gowy zatlaryň aňsady barmy näme? Hemme gowy zatlar hemişe azap bilen gazanylýar. Myrat dost, myradyňa ýet! Kerim Gurbannepesow”.
Bolup bilmerin bihepbe.
Ömrüme many, elbetde!
Gylygym boýunça men gaharjaň däl. Halaýanym — degişme, gülki.
diýlen düşünjä uýup ýaşaýaryn. Gülüşmekden aýyrmasyn.
—Opera aýdymçylary berhize aýratyn üns berýän adamlar. Siziň berhiz saklaýşyňyz nähili?
—Berhizi gaty bek tutýan. Saglyk iýýän zadyňa köp derejede baglydyr. Agzyňa buýrup, geregiňi, ölçegini bilip iýseň, senden sagat ýok. Giçlik etli, ýagly naharlardan aşa düşýänçä iýip, gijesine onsoň ýatyp bilmän kösenişip, dert üstüne dert gazanyp ýörenler azmy? Balyk bolsun ýa et—irden iýmeli tagamlar, günüň dowamynda siňip ýetişer ýaly. Süýt-gatyga köpräk ýykgyn etmeli. Her gün beloklardyr uglewodlara baý tagamlary köpräk iýmeli. Giçlik gök-sök ýa-da ýeňiljek işdäaçarlar bilen oňmaly.
—Görýän weli, haty-da äýneksiz okaýan ekeniňiz.
—Öňler telewizora tomaşa edemde, äýnek dakynmam bardy. Biri „Çernikanyň miwesini iýseň, görşüň ýitelýä“ diýensoň, şoňa ýykgyn edip ugradym welin, dogrudanam, äýnegi taşlaýdym.
A dişiňiz agyryp-beýleki edenokmy, ýa proteze geçdiňizmi?
—Diýýäniň näme, protezi 100 ýaşdan bärde agza almajak borun. Dogry, oturtma dişlerimem bar, azar berýäni-de, ýöne barybir, bäri-bärde dolulygyna ýasama dişlere geçmek zerurlygyny duýamok.
Bir gün düýşümde soltan Seljuk: “Men saňa öz ýaşymy berýän — senem 106 ýaşarsyň” diýdi. Men açgözlük edip, “Nämüçin Göroglyň ýaşyny bereňok?” diýsem, soltan: “Meň ýaşymda-da köp zat edip ýetişersiň” diýdi-de, gözden gaýyp boldy.
Polat Bilbil oglunyň kakasy öwüt-ündewleriniň biriniň arasynda: “Sungata halal hyzmat etseň, halk seni uçmaha çykarar. Saňa Hudaý tarapyn üýtgeşik ses berlipdir. Bu sesiň bilen ýurduňda uly derejelere ýetersiň” diýipdi. Halypanyň diýen derejesine 80-den geçsem-de, ýetmek başartmadyk ýaly göwnüme bolmasa.
Ussat özüne juda kembaha garaýar gerek? Heý, Bilbil Mamedow ýaly ägirtler zehin tanamakda hata goýberermi? Heý-de, bir ömrüň dowamynda on ömre degjek iş edibem, özüňden nägile bolmak bolarmy?
Oňa düşünmek kyn däl. Adam köp bildigiçe, özüne talaby ýokarlanýar. Köp işledýänem şol talap, köp okadýanam, öwrenmekden irizmeýänem, ýaşaýşa höwesli bakdyrýanam şol talap bolmaly.
Şu makalada (eger ony makala diýip atlandyryp bolsa, sebäbi ýazgymy haýsy žanra degişli etjegimi bilmedim) boýdan-başa diýen ýaly, başardygymdan ussadyň özüni gürletmäge çalyşdym. Goý, has ynandyryjy bolsun. Goý, anyk gürrüňden okyjynyň özi netije çykarsyn diýip.
Heniz aýdylman galan zat kän ol hakda. Başardan işleriniň bary-ýogy bir bölegi beýan edilendir gaty gitse. Eger adam ömür paýynyň ýekeje ülşüni-de yrýa etmän, akylly-başly ulansa, görşüňiz ýaly, bitirilen hyzmatlary iň bärkisi, agzap geçilende-de, tomluklar dörejek ekeni. Men 30 ýyllyk iş tejribämde birinji gezek aýdylmaly-diýilmeli zatlaryň köplüginden ýaňa haýsyndan başlap, haýsynda saklanmalydygyny anyklap bilmän tykyradym. Eşiden gürrüňlerimiň baryny gazet sahypasynda bir demde beýan etmek başartmady.
Goý, mydama “keýpi kök”, şähdaçyk, wäşiniň indiki düýşünde oňa Görogly begiň ýaşy-da rowa görülsin. “Biz, aýdymçylara kislorod adaty kişilerden iki esse köp gerek bolansoň, aýdym aýtman durup bilemzok” diýýän ussada “Siz ýaly janypkeşler-de jemgyýete iki esse artyk derkar” diýesim gelýär. Siz türkmen milli medeniýetiniň we sungatynyň janly ensiklopediýasy-da diýesim gelýär.
Parahat ÇERKEZOWA.
Garşydaşymyz — «Alaý» futbol topary barada.
Gyrgyzystanyň Oş şäheriniň «Alaý» futbol topary 1960-njy ýylda döredildi. Topar öýündäki duşuşyklaryny 11200 tomaşaçy orunlyk A.Suýumbaýew adyndaky stadionda geçirýär. Toparyň baş tälimçisi Warazdat Babaýan.
Döredilen wagtyndan bäri, «Şahtýor Oş», «Alaý Oş», «Alaý-Oş-Prim», «Dinamo Oş», «Dinamo-Alaý Oş» ýaly atlary göteren toparyň häzirki ady 2002-nji ýyldan bäri üýtgewsiz gelýär.
Gyrgyzystanyň futbol çempionatynyň Birinji ligasynda (iň ýokary ligasy) 1992-nji ýyldan bäri çykyş edip gelýän topar soňky dört möwsümde üç gezek ýurduň çempiony boldy.
«Alaý» AFK-nyň kubogy ugrundaky ýaryşlara 2014-nji ýyldan bäri gatnaşýar. Şol ýyl toparçalarda çykyş etmäge hukuk gazanan «Alaý» 2015-nji ýylda toparça girmek üçin saýlama duşuşygyndan geçip bilmedi. Bu ýyl bolsa topar «Altyn asyr» bilen bir toparçada çykyş edýär, emma «Alaýyň» entek utugy ýok.
«Alaý» Gyrgyzystanyň kubogyna bir gezek — 2013-nji ýylda mynasyp boldy. Toparyň edil häzirki düzüminde dört sany daşary ýurtly futbolçy bar.
Gawun — türkmen tomsunyň nyşany: bakjalaryň «şasy» barada birnäçe maglumatlar.
Türkmenistanda tomus paslynyň gelmegine — gawun möwsüminiň gelmegi diýlip düşünilýär diýsek ýalňyş bolmaz. Basym türkmen bazarlarynda dürli hili — togalak, uly, kiçi göwrümli gawunlaryň datly görnüşleri peýda bolar. Türkmen tomsuny gawunsyz göz öňüne getirmek hem mümkin däldir.
Türkmenistanda gawun miwesini söýmeýän adam ýok bolsa gerek. Ol aýdymdyr goşgularyň mazmunynda, nakgaşlyk eserleriniň sýužetinde aýratyn orny eýeleýär. Ony adamlar iýmit hökmünde-de, süýjülik hökmünde hem iýýärler.
Köpler ony süýji tagamy üçin iýmit, köpler bolsa garpyz ýaly miwe diýip atlandyrýarlar. Aslynda bolsa gawun miwe görnüşleriniň hatarynda hasap edilse-de ol hyýar we kädi ýaly önümler bilen kybapdaş bir iýmitdir.
Gawunyň iň köp ösýän ýerleri Kiçi we Orta Aziýa, Hindistan hem-de Afrika sebitleri hasap edilýär. Bu önüm Hindistanda 5 müň ýyl mundan ozal köpçülikleýin emeli görnüşde ösdürilip başlanypdyr. Gawun XII-XIII asyrlarda Ýewropa, birnäçe asyrdan soň bolsa Russiýa getirilipdir. Patyşa Russiýasynda hatda ýyladyşhanalarda hem gawun ösdürip ýetişdirmäge synanyşypdyrlar, ýöne soň bu pikirden dänipdirler (häzirki wagtda gawunlar howanyň sowuk we sowuk howasy bolan sebitlerde ýapyk, içerki şertlerde ösdürilip ýetişdirilýär).
Häzirki wagtda dünýäde gawunyň asyl we gibrid hiliniň bir ýarym müňden gowrak görnüşi bar. Türkmenistanda bolsa gawunyň 400-e golaý görnüşi bardyr.
Gawuny ýöne ýerden dermanlyk miwe hökmünde hasap edenoklar — onuň düzüminde A, C, E, PP, B witaminleri, fol turşusy, ýod, marganes, kaliý, magniý, demir we kalsiý ýaly ýokumly maddalar bar. Gawunda köp süýüm bar, şonuň üçin hem ol rahatlandyryjy serişde ýaly hem hasap edilýär. Şol bir wagtyň özünde bu iýmit pes glisemiki görkezijä eýe (ýagny, gandaky şekeriň derejesini tiz ýokarlandyrmaýar), kaloriýada gaty ýokary däl, 100 gram önüm üçin bary-ýogy 35 kkal, şonuň üçin gawun gysga ekspress berhiziň düzümine hem girýär (bir hepdeden köp bolmaly däl).
Gawunyň düzümindäki kaliý we magniý ýüregiň işleýşini kadalaşdyrýar, demir gemoglobiniň önüp çykarylyşyny sazlaýar, kalsiý süňk dokumasy üçin peýdaly, marganes bolsa bedendäki toksinleri ýok etmäge ýardam edýär.
Gawun göwrelilik döwründe (fol turşusynyň bardygy üçin), böwrekde daşlaryň bolmagynda, bagyr keselinde, ýokary gan basyşynda, rewmatizmde, depressiýada peýdalydyr.
Şeýle-de bolsa, gawunyň özüne ýeterlik zyýanly aýratynlyklary hem bar. Ilki bilen, süýji keseli bilen kesellänler, esasanam 2-nji görnüşde örän ünsli kabul edilmeli, sebäbi gawunda köp mukdarda ýönekeý şekerler — glýukoza, fruktoza we şeker bar. Süýji keselli adamlara hem gawuny ganyndaky şekeriň mukdaryna görä az mukdarda iýmek maslahat berilýär.
Gawuna aşgazan we içege, gastrit, aşgazan ýa-da on iki barmakly içege ýaralary, uly içegäniň çiş keselleri we böwrek ýetmezçiligi ýaly kynçylyk çekýänler üçin-de agyr iýmitdir.
Gawun, esasanam, ambroziýa allergiýasy bolanlar üçin güýçli allergendir, sebäbi ambroziýada gawun belogyna meňzeş belok bardyr.
Bu iýmitiň çaga emdirýän eneler üçinem zyýanly bolmagy mümkin. Şeýle-de ony çaga 3 ýaşaýança bermek maslahat berilmeýär.
Gawuny nähili iýmek maslahat berilmeýär. Ilki bilen, ony suw, süýt ýa-da süýtli içgiler bilen içmeli däldir. Bu içegäniň agyrmagyna sebäp bolýar. Ajöze gawun iýmezlik we alkogolly içgiler bilen kabul etmezlik maslahat berilýär. Apelsinlere ýa-da garpyzlara allergiýaňyz bar bolsa, gawundan hem seresap bolmalydyr.
Gawuny peşewe täsir edýänligi sebäpli esasy, gijesine däl-de, esasy naharlaryň arasynda iýmelidir.
Bişen gawunyň güýçli ýakymly ysynyň, gury galyň sapagynyň bardygyny we agramynyň görnüşinden has uludygy hemmelere mälimdir. Mundan başga-da, bişen gawuny ursaň ýogyn ses çykarýar, bişmedik bolsa top ýaly ses edýänir. Zeper ýeten ýa-da jaýrylan gabykly gawunlary almak hem ýerlikli däldir. Sebäbi jaýryklar arkaly howply bakteriýalar gawunyň içine girip, iýmiti zäherläp bilýär. Iýmezden öňinçä gawuny ýuwmalydyr, sebäbi ol ösende toprakda ýatýar, şeýle-de gawun bazarlarda satylanda hem ýerlerde goýulýar.
Türkmenistanda ösýän «waharman», «gülaby», «garrygyz» ýaly meşhur gawun sortlaryndan başga-da Ýer ýüzünde dünýäniň dürli künjeginde ýetişdirilýän ekzotik gawunlar bardyr. Mysal üçin şahlyja gawun ýa-da kiwano. Ol daşyndan gawuna çalym edip, şahjagaza meňzeýän sapaklary bar. Bu hili gawun žele tagamlydyr. Ýylan şekilli uzyn gawun bolsa 50 sm ululykdaky hyýara çalym edýär. Gaplaňa çalym edýän gawun bolsa diametri 8 sm bolup, daş keşbi boýunça adyndan hem belli bolşy ýaly özünde gara-sary reňkleriň utgaşmasyny jemleýär.
Gazly suwuň aşhanada peýdalanyp bolýan täsin aýratynlyklary.
Gazly suw diňe bir teşneligiňi gandyrýan içgi bolman, eýsem onuň başga-da peýdaly aýratynlyklary bardyr. Tejribeli aşpezler ony naharlary we marinadlary taýýarlamakda hem ulanýarlar.
Aşakda görkezilen reseptlerden peýdalanyp, gazly suw bilen taýýarlanan naharlaryň tagamly we süýji bolýandygyna göz ýetirersiňiz.
Şeker — 360 gram;
Un — 520 gram;
Gabartma tozy — 10 gram;
Ýumurtga — 4 sany;
Gazly suw — 200 ml;
Ösümlik ýagy — 200 ml.
Ýumurtga bilen şekeri gowy edip garmaly we suwgaltmaly. Soňra oňa wanilin, ösümlik ýagy we unuň bir bölegini goşmaly. Unuň galan bölegini gabartma tozy bilen garyp, ýuwaş-ýuwaşdan hamyra goşuň. Iň soňunda gazly suwy guýuň we hamyry bir görnüşe getiriň. Hamyryň ýarysyny bir gaba ýaýradyň, miwelerini goýuň we oňa hamyryň galan bölegini goşuň. Torty 40-45 minutlap 180 dereje gyzdyrylan howurpeçde bişiriň.
Bu hili pirogy diňe dürli miweleriň we gök önümleriň goşulmagy bilen däl-de, eýsem dogralan hoz, guradylan miweler ýa-da dalçyn bilen hem taýýarlap bolýar.
Ýumşak we çişýän hamyry taýýarlamak üçin oňa gazly suwy goşmak bolar. Şonuň bilen birlikde, ony has köp un bilen taýýarlamaly däldir, hamyr ýumşak bolmalydyr. Bu hili taýýarlanan hamyry piroglary, pizzalary we beýleki süýjülikleri taýýarlamakda hem peýdalanyp bolar.
Çişlik taýýarlananda peýdalanylýan meşhur marinadda etiň ýumşak bolmagy we çişmegi üçin gazly suw ulanylýar. Şeýle marinad üçin otlar, goşundylar, sogan we gazly suw peýdalanylýar. Şol bir wagtyň özünde goşulan suwuklygyň mukdaryny sazlamaly we etiň suwda ýüzmeginiň öňüni almaly. Eti bir sagatlap garanyňyzdan soň, kadaly gowurmaly.
Görşüňiz ýaly, gazly suw aşpeziň elinde bolmaly hökmany önümleriň biri bolup durýar.
«Täjir Ýyldyzy» hususy kärhanasy 2019-njy ýyldan bäri «Buzly Dag» haryt nyşany bilen alkogolsyz gazly we gazsyz suwlaryň dürli görnüşlerini öndürip gelýär. Kärhananyň öndürýän içgileriniň hatarynda 20 dürli miweli gazlandyrylan içgiler, arassa gazly we gazsyz suwlar bar. Kärhana sagatda 6000 sany çüýşe gaply suwlary, 10000 sany bolsa plastik gaply içgileri öndürmäge mümkinçilik berýän häzirki zaman tehnologiýa enjamlary we programma üpjünçilikli dolandyryş ulgamlary bilen üpjün edilen.
«Buzly Dag» dükanynyň ýerleşýän salgysy: Änew şäherçesi, Telekeçiler köçesi, 12-nji jaý.
GDA ýurtlarynyň iň gowy dag lyža dynç alyş merkezleri.
Kurşawel, Dawos, Kitzbýuel, Zelden. Ýewropanyň meşhur dag lyža dynç alyş merkezleriniň atlaryny sanasaň sanap oturmaly. Şeýle-de bolsa, GDA ýurtlarynda gyşky dynç alyş möwsümini ýokary derejede guramagy hödürleýän täsin dag lyža dynç alyş merkezleri bilen tanyş bolan adamlarda Ýewropanyň daglarynda dynç almak islegi döremese gerek?
Gyşky syýahatçylyk we dynç alyş üçin Garaşsyz Döwletleriň Arkalaşygynyň çäginde meşhur ýerleriň sanawyny bäş ýurduň — Gazagystanyň, Azerbaýjanyň, Gyrgyzystanyň, Özbegistanyň we Ermenistanyň dynç alyş merkezleri düzýär. Geliň, olaryň hersi dogrusynda durup geçeliň.
Gazagystanda gyşky syýahatçylary özüne çekip biljek ilkinji zat, elbetde, gar bilen örtülen gaýalaryň köpdürlüligi, syýahatçylygyň bahasy we ösen syýahatçylyk infrastrukturasy, şeýle-de meşhur Ýewropa ýa-da rus dag lyža dynç alyş merkezlerinden pes bolmadyk tehniki enjamlardyr.
Bu ýurtda hökmany baryp görmeli ýerler — Gazagystanyň paýtagty Astana, Şymbulak (Çimbulak) kurorty, Almaty daglaryndaky gyşky dynç alyş ýerleri, Akmola etrabyndaky Burabaý (Borowoýe) kurorty we Gündogar Gazagystan sebitiniň dag lyža dynç alyş merkezleri.
Täze gurlan dag lyža bazalarynyň biri bolan «Myrzaşoky» türgenleriň gelim-gidimli ýeridir. Onuň ýollarynyň uzynlygy 800-den 1300 metre çenlidir. Syýahatçylar bu ýeriň ajaýyp arassa howasyna we arassa garyna ýokary baha berýärler. Kiçijik gar örtügi bilen daglaryň gaýalaryna emeli gar sepilýär. Bu ýerde uly bolmadyk şalelerde we myhmanhanalarda wagtlaýyn ýaşap bolýar. Dagda kafe we enjamlary kärendesine almak üçin ýerler bar.
Azerbaýjan artykmaç töleg tölemezden, edil Ýewropanyň derejesinde dynç almagy teklip edýär.
Dag lyža dynç alyş merkezleri — bu ýurtda täze dynç alyş ugry bolsa-da, olaryň artykmaçlyklary köpdür. Mysal üçin, bu ýerdäki iki sany uly lyža kurorty — Şahdag we Tufandag Bakuwdan, takmynan, 3 sagat uzaklykda ýerleşýär.
Şahdagda 12 sany lyža lifti hem-de lyžaтн we snowbordн kärendesine berýän ýerler bar. Mundan başga-da, emeli gar bilen bina edilen 10-dan gowrak lyža eňňitleri bolup, bu bolsa lyža möwsüminiň uzak wagtlap dowam etmegine mümkinçilik berýär. Kurortyň iň beýik nokady 2100 metrdir. Şeýle hem dagyň eteginde köp sanly restoranlar, üç ýyldyzly we bäş ýyldyzly myhmanhanalar bar.
Tufandag kurortyna adamlar dynç almak üçin gyşda-da, tomusda-da gelýärler. Galyberse-de, Tufan dagyndan uzak bolmadyk ýerde ajaýyp köller bardyr. Ýerli rowaýata görä, suw howdanlarynyň birinde Nuh pygamberiň gämisiniň bir bölegi bar. Tomusda syýahatçylar Bazardüzü dagyna köp barýarlar, şeýle hem has gadymy taryhy bolan Gabala bilen şäheriň gözel ýerlerine aýlanýarlar.
Gyrgyzystanyň lyža kurortlary hem özüniň täsirli görnüşleri bilen bu ýere gelýänleri haýrana goýýar.
Týan Şan daglarynyň eňňitlerinde häzirki zaman ülňülerine laýyklykda döwrebaplaşdyrylan iň meşhur «Karakol» lyža bazasy bar. Bu ýerdäki lyža möwsümi noýabr aýyndan aprel aýyna çenli dowam edýär.
Paýtagtdan 130 km uzaklykda «Too-Aşuu» gyş kurorty ýerleşýär. Baza döwrebap lift bilen enjamlaşdyrylandyr. Onuň ýolunyň uzynlygy 1500 metrdir.
Deňiz derejesinden 2 km 400 metr beýiklikde hem «Kyzylbeles» lyža bazasy ýerleşýär. Gyşky dynç alyş üçin bu ajaýyp ýeriň örän ýokary ýerleşendigi sebäpli, bu ýerdäki lyžaçylar üçin möwsüm beýleki bazalara garanyňda has ir başlanýar.
Norus lyža kurorty hem Bişkekden 35 km uzaklykda ýerleşýär. Bu ýerlere baryp gören lyža dynç alşyny bilýänler kurortyň infrastrukturasynyň şeýle bir ajaýypdygyna, Norusyň Ýewropanyň meşhur kurortlary bilen bäsleşip biljekdigine göz ýetirerler. Bazanyň meýdany jübüt kabel esasly daşaýjy ulaglar bilen enjamlaşdyrylandyr. Bu ýerdäki gar bilen örtülen ýollar diňe gowy taýýarlygy bolan lyžaçylar we snowbordçylar üçin maslahat berilýär.
«Toguz Bulak» lyža bazasynda dürli kynçylykly kategoriýalardaky 9 sany lyža ýollary bar. Ýollaryň ortaça uzynlygy takmynan 2 km 200 metre deňdir.
Özbegistanda ýurduň iň meşhur lyža kurortlaryndan biri Daşkentiň 80 km demirgazyk-gündogarynda ýerleşýän Çimgan diýen ýerdedir. Çimganda takmynan 10 aýlawly ýol, 1980 metr beýiklikden gidýän ähli kynçylyk derejelerindäki 24 sany trassa bar.
Dynç almak üçin niýetlenen ýerleriň hataryna Angren derýasynyň ýokary akymynda ýerleşen kanýon hem degişlidir. Şeýle hem, Özbegistanyň we Gyrgyzystanyň iň gözel ýerlerine Fergana jülgesiniň günortasyndaky Şahimardan we Pamir-Alaý sebitlerini mysal getirmek bolar.
Baryp görmesi zerur bolan ikinji dag kurorty Çimgandan 7 km uzaklykda Kumbel dagynyň golaýyndaky Beldersaý diýen ýerde ýerleşýär. Lyža eňňitleriniň ýokarky bölegi 2880 m belentlikde ýerleşýär we onuň umumy uzynlygy 3 km töweregi uzaýar. Jemi uzynlygy 1265 m bolan 3 sany kabel esasly daşaýy ulaglary bar. Özbek daglarynda lyža möwsümi noýabr aýyndan maý aýyna çenli dowam edýär.
Sahkadzor, Jermuk, Sewan — bularyň ählisi Ermenistanyň lyža kurortlarydyr.
Uzak taryhy bolan iň meşhur lyža kurorty — Sahkadzor Ýerewanyň golaýynda ýerleşip, Zwartnos howa menzilinden 75 km uzaklykdadyr. Gyşky kurort Tegenis dagynyň etegindäki ajaýyp jülgede ýerleşýär. Soňky ýyllarda Russiýanyň olimpiýa çempionlary we GDA ýurtlarynyň köp sanly lyža türgenleri bu ýerde işjeň türgenleşik işlerini geçirýärler.
Trassanyň başlaýan ýerine çenli lyžaçylary we snowbordçylary asma ýol eltýär. Bu ýolda 10 minutlyk syýahatda Ararat dagynyň we Sewan kölüniň ajaýyp panoramasyndan lezzet almak bolýar.
Garly dag eňňidinde haýran galdyryjy görnüşler we tolgundyryjy ýaryşlar bilen wagt geçirmek üçin ajaýyp ýerleriň biri-de — Jermuk kurortydyr.
Lyža trassalaryndan başga-da, bu ýerde diwarlaryndan agyz suwy bilen kranlar çykýan binagärlik gurluşy bolan — Agyz suw galereýasyna baryp bilersiňiz. Her kran belli bir suw görnüşini öndürýär we olaryň her birisinde öňki suwdan has ýyly suw akýar.
Beýleki ýerler bilen birlikde syýahatçylara iň gadymy Norawank (XIII asyr) monastyry bolan Arwi jülgesine gezelenç edip görmek teklip edilýär.
Lyžada typmakda sport ýoluna ýaňy başlan türgenlere Sewan lyža toplumynyň daglarynyň eňňitlerini synap görmek maslahat berilýär.
Ýöne lyžada ýa-da snowbordda typyp bilmeýän bolsaňyzam, ömrüňizde iň bolmanda bir gezek lyža kurortyna gidip görmek örän täsirli bolar. Başy garly daglar — bu, ilkinji nobatda, gyş ertekisine syýahat, arassa dag howasy we ajaýyp gyş dynç alşy ýaly duýgudyr.
Geljekki ýeňişleriň binýady şu günlerden tutulýar.
Ýurdumyzda gurnalýan dürli ugurdaky sport bäsleşikleriniň sany gün-günden köpelýär. Geçirilýän ýaryşlara türgenlerimiz höwes bilen gatnaşyp, tejribelerini artdyrýarlar.  Bu bolsa biziň türgenlerimiziň halkara arenasynda geçirilýän bäsleşiklerinde özlerini görkezmäge uly mümkinçilik berýär. Sanlyja günlerden paýtagtymyzda geçiriljek Ýapyk binalarda we söweş sungaty boýunça V Aziýa oýunlary türgenlerimiziň halkara derejesindäki taýýarlyk derejesini aýdyňlygy bilen görkezer. Sportuň 21 görnüşi boýunça 64 döwlete wekilçilik edýän Aziadada çykyş etjek türkmen türgenleri häzirki wagtdan ýokary derejede taýýarlyk işlerini geçirýärler. Ýakynda Bakuda geçirilen IV Yslam raýdaşlyk oýunlarynda ýygyndy toparymyzyň dürli öwüşgindäki medallaryň 13-sine mynasyp bolandyklary Aziýa oýunlaryna ykjam taýýarlyk görülýändigine şaýatlyk edýär.
Sportuň dürli görnüşleri boýunça türgenleşik geçirmäge uly mümkinçilik döredilen paýtagtymyzdaky köpugurly “Bagtyýarlyk” sport toplumynda hem Aziýa oýunlarynda çykyş edýän türgenlerimiziň onlarçasy türgenleşik işlerini geçirýärler.
Yslam raýdaşlyk oýunlarynda tennis boýunça bürünç medala mynasyp bolan Anastasiýa Prenko sport toplumynyň tennis kortunda türgenleşik geçýän bolsa, taý boksy hem-de söweş sambosy boýunça Türkmenistanyň ýygyndy toparlary esasy türgenleşiklerini toplumyň sport zalynda geçirýärler. Suwda ýüzmek boýunça Bakuda kümüş medallaryň ikisini gazanan Merdan Ataýew hem toplumyň 25 metrlik basseýninde esasy türgenleşiklerini geçirýär. Aziýa oýunlarynda gysga aralykda (25 metr) bäsleşilýändigi Merdanyň bu ýeri saýlap almagynyň esasy sebäbidir. Umuman “Bagtyýarlyk” sport toplumynyň ýolbaşçylary bu ýere gelýän türgenlere türgenleşik geçirmäge ähli mümkinçilikleri döredýärler.
Häzirki wagtda ýurdumyzda Aziýa oýunlaryna gyzgalaňly taýýarlyk işleri geçirilýän döwürde islendik ugurda edilýän edilýän goldaw geljekki ýeňişleriň girewidir.
Germaniýada awtobuslarda Aziada — 2017 mahabatlandyrylýar.
Türkmenistanyň hem-de Germaniýa Federatiw Respublikasynyň arasyndaky dostlukly gatnaşyklar ýurdumyzyň Garaşsyzlygynyň ilkinji ýyllaryndan gözbaş alýar. Geçen ýyllaryň dowamynda Türkmenistan we GFR mähirli dostlar we ygtybarly hyzmatdaşlardygyny subut etdiler. Iki döwletiň Baştutanlarynyň dostlukly ýurtlara geçiren saparlarynda gol çekilen resminamalar bolsa gatnaşyklaryň taryhynda täze sahypalary ýazdy.
Ýakynda Aşgabat Aziadasynyň mahabaty GFR-iň köp adamly köçelerinde hem peýda boldy. Has takygy, Ýapyk binalarda we söweş sungaty boýunça V Aziýa oýunlarynyň ähmiýetini artyrmak, halkara sport ýaryşyny  mahabatlandyrmak maksady bilen hem-de 2017-nji ýylyň Türkmenistanda «Sagdynlygyň we ruhubelentligiň ýyly» diýlip yglan edilmegi mynasybetli, Türkmenistanyň GFR-daky (Maýn boýundaky Frankfurt şäheri) Konsullugy tarapyndan 2017-nji 1-nji maýyndan başlap, GFR-nyň Hessen welaýatynyň merkezi bolan Wiesbaden şäheriniň köpçülikleýin ulag serişdesinde (awtobus) «Turkmenistan» atly ýörite şekil ýerleşdirildi. Şu aýyň ahyryna çenli durjak mahabat şekil «Türkmenistan» diýen uly göwrümli ýazgyny, Aşgabat Aziadasynyň maksatnamasyna girizilen sport görnüşleriniň kriptogrammalaryny, Sagdynlygyň we ruhubelentligiň ýylynyň hem-de Aziada — 2017-niň nyşanlaryny, şeýle-de ýurdumyzyň ýadygärliklerini öz içine alýar. Mahabatyň ýerli ýaşaýjylaryň ünsüni eýýämden özüne çekýändigini aýratyn nygtamaly. Bu mahabat aýyň bütin dowamynda Aşgabat Aziadasynyň Ýewropadaky nobatdaky ädimi bolar.
Geýmäne hiç zat bolmanda, näme geýmeli.
Geýim-gejimleriň köp, ýöne olaryň haýsysyny geýjegiňi bilmeýärsiň, gör nähili paradoks. Hususan-da, pasyl çalşygynda olaryň içinden haýsysyny geýjegiňi bilip bolanok. Bu ýagdaý näme sebäpden ýüze çykýar? Onuň çäresini tapyp bolmaýarmy?
Garderobyňyzy üns bilen gözden geçireniňizde ondaky eşikleriň ýarysyndan gowragynyň biri-birine gaty meňzeýändigini, diňe käbir ýerlerinde tapawudyň bardygyny görmek bolýar. Olar 5-6 sany jins, 3-5 sany gara jalbar ýa-da şol bir stildäki birgiden köýnekler bolup biler. Netijede, garderobda köp zat bar, ýöne olaryň reňkinde ýa-da stilinde dürlülik ýok. Netijede, her eşik eýýäm köp geýilen ýaly bolup görünýär.
Bu deňagramsyzlygyň aýdyň mysaly uzak wagtlap bir ofisde işlän, soň bolsa çaga seretmek rugsadyna giden zenanyň şkafynda bolup biler. Onuň garderobynyň ýarysyndan gowragy ofisde geýilýän resmi egin eşiklerdir, galan ýarysy bolsa diňe adaty eşiklerden ybaratdyr. Bu ýagdaýda şeýle netije çykaryp bolar: durmuş ýörelgäň bilen garderobyňdaky eşikleriň sazlaşygy deň däl, şol sebäpdenem garderobyňda geýmäge zat tapman bilersiň.
Dükanlara nähili eşik aljagyňy bilmän aýlansaň garderobyňda hemişelik geýilmän ýatjak eşigi hem alyp bilersiň. Bu näme üçin beýle? Sebäbi ol eşigi köp zatlar bilen utgaşdyryp geýip bolmaýan bolmagy mümkin. Şonuň üçin näme aljagyňy pikirleneniňde ilki bilen ony näme bilen geýjegiň hakda oýlan.
Bu zenanlaryň durmuşynda iň köp ýüze çykýan sowally ýagdaý. Eşikleriňizi geýmejek bolsaňyz, ondan dynanyňyzda hem gynanmaň. Birmahal modadan galan eşikleriňizi ýene geýerin diýip ýygnap goýmagyň, aýratynam ony horlanamda geýerin diýip umyt etmegiň peýdasy ýokdur.
Köýnegiň daşky gelşigini eýýäm ýitirendigine garamazdan, “Bu köýnegi uzak garaşyp ýeten syýahatymyň dowamynda satyn alypdym, ony zyňyp bilmerin!” diýýänlerimizem bar. Şeýle ýagdaý köpimize tanyş bolsa gerek. Her bir zatda bir zat bilen baglanyşykly haýsydyr bir ýatlamalar jemlenýär. Ýöne bu ýatlamalar garderobyň agramyny hasam agraldyp biler.
Öz islegleriňizi kanagatlandyryň!
“Geýmäge hiç hili zadym ýok” diýdirýän mesele üçin kelläňizi agyrtmaň we bu ugurda aňsat karara geliň. Garderobyňyzy tertiplemek bilen pikirleriňizi hem tertibe salýandygyňyzy ýadyňyzdan çykarmaň.
Garderobyňyzy her alty aýdan bir gezek tertipleşdirmegi ýola goýuň. Haýsy möwsümde, nähili howada näme geýjegiňizi öňünden pikirlenip goýuň? Şonuň bilen birlikde eşikleriň reňklerini we stilini nazarda tutuň, gündelik daş keşbiňizde nämäniň ýetmeýändigini kesgitläň.
Garderobyňyzy durmuş ýörelgäňizden üzňe bezemäge çalşyň. Näçeräk dynç alýanyňyzy, çagalar bilen gezelenje gitmegiňizi ýa-da işiňizi pikir ediň. Özüňiziň köplenç geýýän stiliňizi mälim ediň.
Täze egin eşik satyn almak üçin dükana gideniňizde näme satyn aljagyňyz barada oýlanyşykly netijä geliň.
Daşky keşbiň umumy ýagdaýyňdan habar berýändigini berk belläň. Hut şonuň üçinem garderobyňyzy egin eşik bilen üpjün etmäge birjigem kembaha garamaň.
Ginnesiň rekordlar kitabyndan futbol wakalary.
Daniýaly hüjümçi Niklas Bendtner Angliýanyň «Arsenalynda» çykyş edýärkä, ýagny 2007-nji ýylyň 22-nji dekabrynda futbolyň taryhynda ätiýaçdan oýna girilenden soňra, iň tiz geçirilen goly öz adyna ýazdyrmagy başardy. Ol iňlis çempionatynda «Tottenhemiň» garşysyna bolan duşuşykda meýdança gireninden bary-ýogy alty sekunt geçenden soňra, meýdançanyň burçundan derwezäniň alkymyna geçirilen pökgini toruň iç ýüzüne gönükdirmegiň hötdesinden geldi.
Futbolyň taryhynda iň uzak aralykdan geçirilen gol  2013-nji ýylda Angliýanyň çempionatynda hasaba alyndy. «Stok Siti» toparynyň derwezeçisi Asmir Begowiç öz goraýan derwezesiniň agzynda «Sautgemptonyň» oýunçysynyň aýagyndan diýen ýaly alan pökgüsini güýjünde baryny edip, garşydaşlarynyň derwezesine tarap depip goýberýär. Netijede, pökgi derwezä golaý aralykda ýere degýär-de, derwezeçi Artur Borusdan üstaşyr geçip, toruň iç ýüzünde gaýmalaýar. Begowiçiň aýagynyň pökgä galtaşan ýeri bilen derwezäniň aralygy ölçenip görlende, 91,9 metr eken.
Awstraliýaly Tim Kehill futbolyň taryhynda iň çalt oýundan çykarylan oýunçy hökmünde Ginnesiň rekordlar kitabyna girendir. Ol ýurdunyň çempionatynda «Melburn Siti» hem-de «Wiktoriýa Siti» toparlarynyň arasyndaky duşuşygyň esasy wagtynyň tamamlanmagyna 5 minut galanda, oýna girmek üçin meýdançanyň gyrasynda durka, garşydaş toparyň futbolçylary gol geçirýärler. Meýdançanyň gyrasyndaky emin oýundan daşardaky ýagdaýyň bolandygyny mälim edip, baýdagyny galdyrsa-da, baş emin goly hasap edýär. Pökginiň derwezä giren pursadyny aýyl-saýyl gören Kehill baş eminiň bu gelen netijesiniň hakyky adalatsyzlykdygyny aýan etmek üçin onuň ýanyna ylgap barýar hem-de aýtjak sözlerini kemini goýman aýdýar. ªobada hem Time gyzyl petek görkezilýär we ol hatda 1 sekunt hem oýnaman, meýdançany terk etmeli bolýar.
Meşhur angliýaly derwezeçi Piter ªilton Ginnesiň rekordlar kitabynda iň köp oýun geçiren futbolçy hökmünde orun alandyr. Ol 1966—1997-nji ýyllar aralygynda 1391 duşuşykda öz toparlarynyň derwezelerini gorapdyr. Angliýanyň milli ýygyndysynyň düzüminde 125 oýunda ýaşyl meýdança çykan Piter häli-häzirem teleýaýlymlarda çykyş edende, 1986-njy ýylyň dünýä çempionatynyň ýarym finalynda öz goraýan derwezesine Maradonanyň eli bilen geçiren golunyň hasap edilmeginiň futbolyň taryhyndaky iň uly adalatsyzlyklaryň biridigini agzanyny kem görenok.
Gizlinligiň kepilligi: ygtybarly açar sözi nähili döretmeli.
Häzirki döwürde ygtybarly elektron açar sözi şahsy maglumatlaryň hem-de pul serişdeleriniň ykjam saklanylmagynyň girewi hasap edilýär. Hut şonuň üçin-de, biz islendik ýagdaýda «döwüp» bolmajak ynamly açar sözi oýlap tapmaly bolýarys.
Açar sözi «döwmek» ýeňilmi?
Adaty tertipde ýazylýan we «döwmesi» hem ýeňil bolan açar sözler bar. Bu ilkinji nobatda yzygiderli tertipde ýerleşdirilen sanlaryň, «qwerty» ýaly klawiaturanyň ýokarky setir ilkinji harplarynyň ýa-da ikinji we üçünji setirdäki harplarynyň ýerleşdirilmegi bilen goýulýar.
Doglan senäňiz ýa-da çagaňyzyň doglan senesi, ady we familiýasy ýaly açar sözler hem o diýen bir ygtybarly däldir. Eger açar sözuňizi döwmek isleýän adam siz baradaky maglumatlary oňat bilýän bolsa, onda ol siziň maglumatlaryňyza aralaşyp biler. Hatda internet torunda açar sözleriň adaty görnüşleri yzygiderli jedwellerde berilýär. Mundan peýdalanyp belli bir wagtyň dowamynda şu hili açar sözleri açmak örän mümkindir. Gowy ýeri, kiberhowpsuzlyk goraglylygyny üpjün edýän hünärmenler hem şeýle ýagdaýlary nazarda tutup, birnäçe gezekki ýalňyş synanyşykdan soň açar sözi awtomatik usulda blokirlener ýaly edýärler.
Açar sözi goýmakda ýene bir köp goýberilýän ýalňyş — şol bir açar sözi birnäçe şahsy hasaplar ýa-da poçta hasaplary üçin goýmak. Bu bir tarapdan köp açar sözi ulanyp, olaram ýatdan çykaryp kösenip ýörmez ýaly gowudyr.
Emma, beýleki bir tarapdan bir hasabyňyzyň açar sözüni bilip oňa aralaşsalar, beýleki hasaplaryňyz üçin howp abanyp biler. Eger barybir köp açar sözi goýmagyň ýerine şol bir sanlary ýa harplary ulanjak bolsaňyz, onda her şahsy hasabyňyza şol bir adaty goýýan açar sözüňiziň yzyna tapawutly anyk bir belgini oýlap tapyň. Esasy zat — nähili belgileri goşanyňy ýatda saklamak.
Nähili açar sözleri goýmak maslahat berilmeýär?
Has gysga açar sözleri goýmak — 8 belgiden az bolan açar sözi;
Diňe harplardan ýa-da sanlardan ybarat açar sözi goýmak;
Pasportdaky maglumatlardan ybarat açar sözi goýmak;
Yzygiderli tertipdäki harplary we sanlary goýmak.
Goýýan açar sözüňiz näçe ýeňil bolsa, şonça-da ony ýörite niýetlenen, adatça iň köp ulanylýan açar sözleriň sözlügini özünde jemleýän programmalar bilen «döwmek» mümkindir.
Nähili açar sözi ygtybarly hasaplap bolar?
12-14 belgiden ybarat, özünde baş hem-de setir harplary, şeýle-de dyngy belgileri jemleýän paroly;
«Ganatly jümleler», has takygy siziň birki sözden ybarat iň halaýan jümläňizi;
Çylşyrymly sözlemiň baş harplaryny açar sözi edip goýmak. Beýle ýagdaýda degişli sözlemi has takyk ýat beklemek gerek.
Düşnüksiz, bimany yzygiderlilikdäki belgileri saýlamak. Beýle açar sözi ýat tutmak kyn, ýöne ony döwmek hem ýeňil däldir. Hatda şeýle düşnüksiz belgilerden açar sözi düzýän serwislerem hereket edýär. Mysal üçin, random.org web saýty.
Açar sözümizi nirä bellik edip goýmaly däl?
Eger kompýuteri sizden başga-da kimdir biri ulanýan bolsa, onda açar sözi kompýuterde tekst görnüşinde ýazyp goýmak ýerliksizdir;
Internetde bulut bukjalarynda goýmak;
Brawzerde açar sözi ýatda saklamak üçin gurnalan bukjada goýmak. Onuň işiniň dürli sebäplere görä bes edilmegi bilen ähli açar sözüňiz ýitip biler. Eger ýene-de bu usuly iň amatlysy hasaplan ýagdaýyňyzda, onuň ätiýaçlyk nusgasyny döretmek hökmanydyr.
Açar sözi kagyza gizlenen (şifrlenen) görnüşde, has takygy nämäniň açar sözüdigini düşnükli biler ýaly ýazyp, ony hem buky ýerde ykjam gizlemek bolar.
Islendik saýlanan paroly hem wagtyň geçmegi bilen çalşyp, birki ýyldan , eger mümkinçilik bolsa ýygy-ýygydan üýtgedip durmak zerurdyr.
Golfuň peýdasy.
Golfdan uzakdakylar üçin bu oýun barjamlylaryň oýny ýaly bolup görünýär. Aslynda, golf dünýäde meşhurlygy boýunça ikinji orunda durýan sport görnüşidir. Amerika we Ýewropa ýurtlarynda çagalaryň aňyny ösdürmäge niýetlenen golf maksatnamalary ene-atalaryň arasynda iň zerur sport maksatnamalarynyň biri hasaplanýar. Bu ýurtlarda köp maşgala çagalaryna golf öwretmek bilen, olaryň gelejekki sport karýerasyny meýilleşdirýärler.
Golf – bu saglykdyr. Golf çeýeligi, ugurtapyjylygy we çydamlylygy öwredýär. Bu oýun yssa we sowuga garamazdan, islendik howa şertlerinde hem geçirilip bilinýär. 18 çukurjykly meýdançadaky oýun azyndan 4-5 sagatlap dowam edýär. Şu aralykda golfçy 8-11 kilometr töweregi ýoly sökmeli bolýar. Golf – bu tämiz howadyr. Golf – bu taplanmakdyr, bütin ömrüňde sagdyn durmuş ýörelgesini kemala getirmekdir. Golf – bu çäklendirilmeýän oýundyr. Golfy islendik ýaşda öwrenip, galan ömrüňde dowam etdirip bolýar. Golf ýaşyňa, jynsyňa, fiziki taýýarlyk derejäňe garamazdan, hemmeler üçin işjeň dynç almagyň bir görnüşidir.
Golf – bu maşgala aragatnaşygyny we gymmatlyklaryny berkitmekdir. Golf – maşgalanyň ähli agzalarynyň işjeň gatnaşmagyny talap edýän oýun bolup, munda çagany ýaryşa äkitmek, maşgala agzalarynyň golf meýdançasynda bilelikdäki dynç alşy göz öňünde tutulýar. Golf meýdançasynda özboluşly atmosfera bolup, ol ýerde maşgalanyň ähli agzalary üçin rahatlyk höküm sürýär.
Golf – bu akyl ýetirişiňi ösdürmekdir. ABŞ-da çagalara niýetlenen golf maksatnamalaryna gatnaşyjylaryň 73 göteriminiň bellemegine görä, golf olaryň özüne bolan ynamyny artdyryp, has-da gowy okamaga, sapaklara ýetişigini ýokarlandyrmaga ýardam berýär. Berk düzgünlere eýerýän bu oýun çagalar üçin has-da peýdalydyr. Bu oýunda beýlekilerdäki ýaly gapdalyňda emin bolmaýar. Şonuň üçin bu oýun öz bäsdeşleriňe halallyk, akýüreklilik, dogruçyllyk, wyždanlylyk bilen çemeleşmegi talap edýär, özüňe we beýlekilere hormat goýmagy terbiýeleýär.
Golf – üstünlikli karýeranyň özenidir. Iri kompaniýalaryň ýolbaşçylarynyň bellemegine görä, olara hut golf pikirleniş ukybyny, liderlik aýratynlygyny, işdäki tejribesini, düzgün nyzamlylygyny we tutanýerliligini ösdürmäge çynlakaý ýardam berýär. Şeýle hem golfuň karýera basgançagyny öňe ilerletmägewe şowly biznese ýardam berýändigini belleýärler.
Golf – özüňe we öz duýgularyňa erk etmek başarnygydyr. Golf galapyn, real durmuşyň ähli belentliklerini we pesliklerini ýadyňa salýar. Bu oýunda şowly tamamlanan bölümden soňra, doly şowsuzlyga uçramagyň hem mümkindir. Onuň netijesi soňuna çenli näbelliligine galýar. Oýnuň dowamynda öz duýgularyňa bäs gelip, indiki meselede ünsüňi jemläp, geljekki ädimleriňe paýhasly çemeleşmeli bolýar.
Golf – bu howpsuzlyk. Golf meýdançasynda çagalaryň fiziki howpsuzlygy aýratyn alada bilen gurşalyp alynýar. Golf klub özboluşly howa gurşawyna eýe bolup, joşgunly aragatnaşygyň ýüze çykmagyna ýardam berýär. Golf – bu şahsy jogapkärçilik. Golfda howanyň bulaşmagy we ýel ýaly gözegçilik edip bolmaýan köp sanly tebigy ýagdaýlar hem ýüze çykýar. Topjagaz hemişe golfçynyň islegine görä, uçup ýa-da togalanyp durmaýar. Islendik derejedäki oýunçynyň şowly we şowsuz günleri bolup biler. Golf – sosial akyl ýetirişdir. Çünki golf meýdanynda we golf-klubynda dürli adamlara sataşyp, olar bilen sypaýy gürrüňdeşlik etmek mümkin. Şeýle gürrüňdeşligiň netijesinde bolsa, oňat sosial endikler kemala gelýär.
Golf – bu gözellik we tebigata ýakynlykdyr. Golf – bu dürli howa şertlerinde flora we fauna bilen tanyşlykdyr. Golf – bu golf binagärleri we zynatgärleri tarapyndan döredilen ajaýyp manzaradyr. Golf – bu ajaýyp sportdyr. Hut şonuň üçin golf oýny dünýäniň ähli ýurtlarynda giňden ýaýrap, ynsanlaryň kalplaryna barha ornaşýar.
* Häzirki zaman golf oýny XV asyrda Şotlandiýada döräpdir. Käbir taryhy çeşmelerde bu oýnuň Rim imperiýasy döwründe-de oýnalandygy aýdylýar.
* Golf boýunça ilkinji ýaryş (The Open Championship) 1860-njy ýylyň 17-nji oktýabrynda Şotlandiýanyň Saut-Erşir şäherinde geçirildi.
* Golf sporty 2016-njy ýylda Olimpiýa oýunlarynyň hataryna goşuldy. Bu barada 2009-njy ýylyň 9-njy oktýabrynda Halkara Olimpiýa Komitetiniň mejlsinde karar kabul edildi. 1900-nji hem-de 1904-nji ýyllardaky tomusky Olimpiýa oýunlarynyň düzüminde-de golf sporty boýunça ýaryşlar geçirilipdi.
* 1971-nji ýylda astronawt Alan Şepard älem giňişliginde, ýagny Aýda ilkinji golf urgusyny amala aşyrdy.
* Golf oýnunyň düzgünleri 1744-nji ýylyň mart aýynda “Company of Gentlemen Golfers” jemgyýeti tarapyndan işlenip düzüldi.
* HSBC bankynyň “2020-nji ýyla çenli golfuň ösüşi” atly seljermesine görä, Aziýada we Ýakyn Gündogarda ýokary depginlerde ösýän golf syýahatçylygynyň möçberiniň 1 milliard dollardan gowrakdygy bellenilýär.
* Häzirki wagtda golf sportunda, beýleki birnäçe bäsleşikler bilen bir hatarda, esasy 4 sany uly ýaryş geçirilýär. Olar – “The Masters”, ABŞ-nyň Açyk çempionaty (US Open), Beýik Britaniýanyň Açyk çempionaty (The Open Championship) we professional golfçylar assosiasiýasynyň çempionaty (PGA Championship).
* Golf Aziýa yklymyna 1829-njy ýylda Hindistanda açylan ilkinji golf kluby arkaly aralaşdy. 2009-njy ýylda Aziýa golf senagaty federasiýasy döredildi. Onuň düzümind 80-den gowrak iri kompaniýa bar.
Gonkong topary Aşgabat 2017-de üstünlikli çykyş etjek toparlaryň biridir.
Gonkong tutýan meýdany boýunça kiçi şäher bolup, dünýäniň iň gür ilatly ýerleriniň biridir, emma welosporta gezek gelende, bu ýeriň türgenleri Aziýa we dünýä derejesindäki ýaryşlarda uly üstünlikleri gazandylar we öz adyny hemmelere  tanatdylar.
Bu şäher üçinji müňýyllygyň üç dünýä çempionynyň ata Watanydyr. Gonkongyň ilaty 7 milliondan geçýär.
Ady belli gonkongly türgenleriň arasynda Wong Kam Ponyň, Marko Kwok Ho Tingiň we Sarah Li Wai Szeniň atlaryny belläp geçmek gerek. Bu türgenler Gonkong şäherinde köpçülikleýin meşgullanylýan welosport görnüşi boýunça şäherlerini sport älemine tanatdylar.
Hytaýyň ýörite administratiw welaýaty bolan Gonkongyň ussat türgenleri bilen bir hatarda täze sport ýyldyzlary hem  17-27-nji sentýabrda Türkmenistanyň paýtagty ajaýyp Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynda çykyş ederler.
Gonkongyň Welosport assosiasiýasynyň ýerine ýetiriji direktory Aleks Wong şeýle diýdi: “Beýleki ýurtlardaky sport hünärmenleriň sany ýokary bolmasa hem welosport türgenleriň birnäçesi biziň ösüş maksatnamamyza gatnaşmaga çalyşýarlar. Biz toparymyzyň kämilleşmegi üçin ençeme serişdeleri sarp edýäris”.
“Hytaýda bar bolan binýady ulanyp, elimizden gelenini edýäris. Ösüş maksatnamasy boýunça taýýarlanýan welosipedçiler bilen olaryň esasy tärlerini kämilleşdirmegiň üstünde işleýäris. Olaryň zerur bolan tejribelerini almagy üçin tagalla edýäris. Bu bolsa Gonkongyň welosporty üçin örän wajypdyr. Şeýlelikde, biz dürli derejeli türgenleriň başarnyklaryny ösdürýäris, aýratyn üns orta derejeli türgenlere berilýär. Ýokary derejeli ussat sport hünärmenlere bolsa Gonkongyň sport institutyndan uly goldaw berilýär. Hemmä mälim bolşy ýaly, Gonkong kiçi, biziň welosipedçilerimiziň sany köp däl”.
Hytaýly tälimçi Şen Jinkang eden tagallalary Gonkongyň welosipedçileriniň uly üstünlikler gazanmagyna sebäp boldy. Ol Wongyň, Kwokyň we Liniň sport zehinini ösdürmegi we kämilleşdirmegi başaran tälimçidir.
Wong 2007-nji ýylyň Dünýä çempionatynda 15 km aralykdaky skretç ýaryşynda ýeňiji bolmagy başaran ilkinji aziýaly türgendir. Dört ýyl geçen soň Kwok hem öz ildeşiniň üstünligini gaýtalamagy başardy we älemgoşarly köýnegiň eýesi boldy.
Şol bir wagtyň özünde Li welosport boýunça zenanlaryň arasynda öňdebaryjy türgenleriň biri bolup ýetişdi we Londondaky Olimpiýa oýunlarynda welosportuň keirin görnüşinde bürünç medaly gazandy. Bir ýyldan soň bolsa Li keirin görnüşinde 500 m aralykda pellehana birinji gelip, dünýä çempiony adyna mynasyp boldy.
Şen Jinkang Hytaýda birnäçe gonkongly welosipetçileriň topary üçin ýörite türgenleşik merkezini esaslandyrdy.
2017-nji ýylyň aprel aýynda Gonkong welosport boýunça Dünýä çempionatyny geçirip, bütin sport äleminde özüni tanatmagy başardy. Welotrekde ynam bildirilýän Wiwian Ma hemmäniň ünsini çekdi.
Gonkongyň Merkezi Aziýada şu wagta çenli iň uly çäresiniň dowamynda 18-23-nji sentýabr aralygynda geçiriljek welosport boýunça ýaryşda çykyş etjek milli ýygyndy toparynyň düzümi belli bolmazdan öň Týanzin şäherindäki Hytaýyň milli oýunlaryna gatnaşar.
“Türkmenistanda gowy netije görkezmegi başararys diýip umyt edýäris” diýip, Aleks Wong öz ildeş türgenlerine bolan ynamyny nygtady.
Google we synag.
Gowy iýmitlenmegiň, aýdym-saz diňlemegiň, ýeterlik uklamagyň, küşt oýnamagyň ýa-da tapmaça çözmegiň zehinimizi ýiteldýändigini biz köpden bäri bilýäris. Emma siz “Google” internet sahypasynda gözleg geçirmegiň we synaglara gatnaşmagyň hem zehinimiziň ýitelmegine güýçli täsir edýändigini bilýärmidiňiz?
Kaliforniýa uniwersiteti tarapyndan geçirilen ylmy-derňewlere laýyklykda, hepdede üç-dört gezek 20 minut töweregi Google internet sahypasynda gözleg geçirmeklik beýnimiziň işjeňleşmegine we ondaky küleňsi maddanyň artmagyna oňyn ýardam edýändigi ýüze çykaryldy. Çünki Google saýtynda gözleg geçirmek islänimizde bize zerur bolan tema barada ilki özümiz parhynda bolmazdan beýnimizde gözleg geçirýäris. Şoňa görä-de, internet sahypasyna buýruk berýäris. Eger-de biz Google saýtynda gözleýän temamyz bilen baglanyşykly iň ýakyn sözi ýazmasak, onda biz şol tema bilen baglanyşykly anyk maglumatlary tapmakda kynçylyk çekýäris.
Angliýanyň Kent döwlet uniwersitetiniň alymlary bolsa ýakynda amala aşyran ylmy-derňew işleriniň netijesinde ýaşlaryň yzygiderli synag tabşyrmaklarynyň olaryň beýnisiniň işjeňleşmegine, zehininiň ýitelmegine we ýatkeşliginiň güýçlenmegine oňyn täsir edýändigini anykladylar. Ýylyň dowamynda bary-ýogy 2 gezek synag geçirilen topar bilen 8 sekiz gezek synag geçirilen topary deňeşdirenlerinde bolsa köp synag tabşyran toparyň talyplarynda maglumatlary uzak wagtlap ýatda saklap bilmek, meselelere tiz düşünmek, synagda wagty tygşytlamak, özlerini rahat alyp barmak ýaly hereketleriň kämilleşendigine göz ýetirdiler. Bu babatda uniwersitetiň professory Katerin Rowson “Köp synag tabşyrmak geljekde öwrenilen maglumatlary uzak wagtlap ýatda saklap bilmek mümkinçiligini dolulygyna artdyrýar, şeýle hem zehini ýiteldýär” diýýär.
Googl'a больше не будет?
Как известно, еще в августе этого года от высшего руководства Google прозвучало заявление, что корпорация перестает существовать в прежнем виде. Она исключает из своего состава многие дочерние компании, такие как Android, браузер Google Chrome, сервис видеоконтента YouTube и многие другие малоизвестные широкому кругу обывателей проекты. Теперь все эти компании, как и сам поисковик Google, будут входить в новый холдинг под названием Alphabet. Так, Сергей Брин, один из основателей корпорации Google, обосновывая данное решение, заявил: «Google никогда не был конвенциональной компанией, и мы не собираемся превратится в одну из них».
Иными словами, в компании Google произошла полная реструктуризация системы управления. Был создан одни супер-гигант Alphabet, который будет владеть многими проектами от медицины и страхования, до интернет проектов и проектов в области высоких технологий. Сам же Google отныне будет всего лишь дочерней организацией, ориентирующейся в области интернет-технологий.
И вот, в конце осени, это намерение было законодательно подтверждено. Сундар Пичаи возглавит Google, а Ларри Пейдж Alphabet.
Для чего все это было нужно?
После своей реконструкции прежде Google, а отныне Alphabet стала второй в мире компанией по капитализации. Квартальная чистая прибыль выросла до $3,98 млрд по сравнению с периодом до объединения, тогда прибыль составляла $2,74 млрд.   Акции компании практически сразу же поднялись в цене на 8,69%, сообщает сайт bcs-express.ru.
Одним словом, многие эксперты сходятся к тому, что все реструктуризация затевалась исключительно для того, чтобы можно было увеличить прибыль компании.
Теперь, что все это значит для обычного человека.
Учитывая, что не смотря на реорганизацию компании, у руководства ее остались те же люди, особых изменений ждать не приходится. Скорее всего, у Google могут появиться новые сервисы, улучшающие работу как самого поисковика, так и интегрированных в него инструментов. Возможно, будут закрыты не приносящие или приносящие малую прибыть проекты, такие как Google+. Так же, вполне ожидаемо, возникновение сервиса Гугл-словаря, о котором с начала объявления реорганизации стали появляться неофициальные слухи. Кардинальных же изменений ждать вряд ли придется.
Gozgalmaýan emläk boýunça agentstwany nädip dogry saýlamaly.
Gozgalmaýan emlägi satyn almak hem-de satmak dessine amala aşmaýan köp hysyrdyly işlerdir. Ýaşaýyş jaýlaryny kireýne almak we wagtlaýyn ýaşamak maksady bilen gözlemek işine hem şu häsiýetler mahsus. Gozgalmaýan emläk bilen bagly meselelerde gürrüňiň uly göwrümli pul serişdeleri bilen baglydygy alyjylardan we satyjylardan oýlanyşyklylygy talap edýär. Bu meseleler ýekelikde çözmek üçin bolsa has köp wagt, güýç hem-de nerwi sarp edilip, gozgalmaýan emlägiň gözlegi birnäçe aýa we hatda ýyla çenli dowam edip biler.
Şonuň üçin-de gozgalmaýan emlägi satyjylaryň we satyn alyjylaryň aglabasy bu meseleleri degişli ugurly agentstwalaryň ýörite hünärmenlerine ynanmagyň amatlydygy hakynda netijä geldiler.
Gozgalmaýan emlägi satmak we satyn almak bilen bagly işleriň agentstwa ynanylmagy, ylaýta-da, müşderiniň bu meseleler bilen meşgullanmaga wagtynyň çäkli bolan ýa-da işiň ýuridik aýratynlyklaryndan baş çykarmaýan halatynda amatlydyr. Çünki hut şunuň bilen bagly wezipeleri agentstwa  öz üstüne alýar.
Rieltorçylyk agentstwasy müşderilere laýyk emlägi gözlemek bilen bir hatarda, emläk hakyndaky maglumatlary internet meýdançalarynda ýerleşdirýär we olaryň ýuridik esasyny, ýagny emlägiň girewe goýulmagy ýa-da döwletiň haýryna geçirilmegi bilen bagly maglumatlary barlaýar. Şeýle hem agentstwa gozgalmaýan emlägi satyn almak we satmak işlerini ýuridiki taýdan ýerine ýetirip, gerekli resminamalary toplamak hyzmatyny hödürleýär.
Gozgalmaýan emläk boýunça «dogry» agentstwa nähili bolmaly? Siziň ýaşaýyş jaýy satmak we satyn almak bilen bagly meseleleriňizde ygtybarly ýardamçy boljak agentstwa mahsus bolmaly birnäçe alamatlary sanap geçeliň.
Birinjiden, tejribe. Agentstwanyň döredilmegine näçe köp wagt geçen bolsa, ol şonça-da tejribelidir. Gözboýagçylar we tejribesiz hünärmenler beýle iş edaralaryna işe kabul edilmeýär ýa-da uzak wagtlap işläp bilmeýär. Şeýlelikde, agentstwanyň at-abraýy we alyp barýan işlerine ýazylan teswirler bilen jemgyýetçilik torlarynda hem-de müşderiler tarapyndan internet ulgamynda guralan forumlarda tanşyp bilersiňiz.
Ikinjiden, gowy agentstwanyň müşderileriniň sany agdyklyk edýär. Şeýle hem gowy agentstwanyň işgärleri häli-şinde öz üstünde işleýärler we ýörite okuwlara gatnap, tejribesini kämilleşdirýärler. Olaryň aglabasy hukuk biliminden gowy baş çykarýar.
Üçünjiden, gozgalmaýan emläk boýunça agentstwa müşderilere islendik meseläni we işi hukuk talaplaryna laýyk guraýar. Şunuň bilen baglylykda, hödürlenilen hyzmatlary, satlyk emlägiň bahasyny, hasaplaşyklaryň möhletini, söwdany gaýtarmagyň usullaryny öz içine alýan geleşikler baglaşylýar. Geleşik agentstwanyň direktorynyň goly bilen tassyklanylýar.
Öz başyna iş alyp barýan rieltorlardan tapawutlylykda, agentstwanyň işgärleri tarapyndan has giň hyzmatlar hödürlenilýär. Agentstwanyň zerurlyk ýüze çykan ýagdaýynda hukuk goraýjy edaralar bilen hem işleşmegi gozgalmaýan emlägiň resminamalarynyň hakykylygyny barlamaga ýardam berýär.
«Güneşli Zaman» – gozgalmaýan emläk bilen bagly hyzmatlary ýerine ýetirmekde türkmen bazarynda öňdebaryjy kompaniýalaryň biri. Agentstwanyň müşderileriň arasynda oňyn häsiýetnama gazanmagyna hünärmenleriniň tejribelidigi we öz işlerini halkara talaplara laýyklykda guraýandyklary sebäp bolýar. «Güneşli Zaman» tarapyndan hödürlenilýän hyzmatlaryň sanawynda gozgalmaýan emlägi hususylaşdyrmak, mugt maslahat bermek, ähli geleşikleri ýuridik esasda ýola goýmak, gozgalmaýan emläkleriň ähli görnüşleri:hususy öýler, kottejler, täze gurulýan jaýlar, telekeçilik üçin binalar we beýlekiler barada giňişleýän maglumatlary toplamak bar.
«Güneşli Zaman» gozgalmaýan emläk bilen bagly işlerde özüni ynamdar hyzmatdaş hökmünde tanatdy. «Güneşli Zamanyň» işgärleri alyjylary gözlemek, resminamalary toplamak, ulag serişdeleriniň arzan bahaly hyzmatyny hödürlemek bilen täze jaýa göçmäge ýardam bermek, ýumşak mebelleridir öý-goşlaryny satyn almagy üpjün etmek, öýüň bezelig işinde 3D taslamasyny ornaşdyrmak ýaly wezipeleri dolulygyna öz üstüne almaga taýýardyr.
«Güneşli Zaman» müşderilere diňe bir satyn alyjylar we satyjylar barada maglumatlary ýetirmek bilen çäklenmän, eýsem ýerine ýetirilen hyzmatlaryň hili hem-de dessinligi boýunça uly jogapkärçiligi öz üstüne alýar.
Goýum karty näme?
Türkmenistanyň ähli banklarynda “Goýum karty” atly täze hyzmat hödürlenýär. “Goýum karty” näme we beýleki kartlardan tapwutlyklary barada gürrüň bereris.
“Goýum karty” näme?
“Goýum karty”  - "Altyn Asyr" kart ulgamyna degişli täze kart.
“Goýum kartynyň”esasy aýratynlygy näme?
Onyň esasy aýratynlygy – karta nagt pul goýup bolmagy. Beýleki kartlara nagt pul goýup bolanok.
“Goýum kartyna” çäklendirilmedik möçberde nagt pul serişdeleri goýmaga mümkinçilik bardyr. Gerek bolan ýagdaýynda bolsa islendik wagtda ähli möçberini bankdan yzyna nagt görnüşinde almaga mümkinçilik bardygyny Türkmenistanyň banklarynyň web saýtlary habar berýär.
Beýleki kartlardan “Goýum kartynyň” tapawudy näme?
Esasy tapawudy onuň ýyllyk göterimi 6%. Bu göterim bankdan banka görä üýtgäp biler. Bu diýmek, takmynan, aýda kartdaky bolan galyndysyna (pulyna) 0.5% serişdesi (puly) artýar. Mysal üçin, 1 aý kartyň içinde 1000 manat bar bolsa onda aýyň ahyrynda takmynan, ol galyndy 5 manat artar.
Aşakdaky suratda “Goýum karty”  bilen “Aýlyk kartynyň” arasyndaky tapawutyny görüp bilersiňiz.
Goýum kartyny nirden alyp bolýar?
“Goýum kartyny” açmak üçin Türkmenistanyň çäginde islendik bankda arza ýazyp alyp bilersiňiz.
Şeýle hem, biziň ozalky gürrüň beren “Bank hasaby, Türkmenistanyň banklarynda bank hasabyny açmak” atly makalamyzy okamagyňyzy maslahat berýäris.
Gradusnik döwülse näme etmeli?
Her günki ýaşaýyş durmuşda biziň bagtymyza simap bilen zäherlenmek mümkinçiligi az. Ýöne şeýle bolsa-da biz simaply gradusniklary ulanýançak (belki ony eýýam elektron görnüşine çalyşmaly wagty gelendir) bu howp bar. Eger-de siziň maşgalaňyzda bir adam sowuklan ýagdaýynda öý dermanhanasyndan simaply gradusnik alynýan bolsa, onda şu makala örän ýeterllikdir.
Adaty bolşy ýaly, gyzgynlygy ölçänden soň gradusnigi öý goşlarynyň ýanynda “kakmak” köplenç gynançly netijelere getirýär: öýiň içinde ýaýran simap adamlary howsala getirýär, simapy gum sorujynyň kömegi bilen ýygnamak we netijede birnäçe aýyň dowamynda simapyň zyýanly bugyny dem almaga getirýär. Ondan soňky netijeler barda aýtmaly. Şeýle waka bolup geçen bolsa, nähili ýalňyşlary göýberilmezlik we ejir çekenlere ilkinji kömek bermek barada geliň gürrüň edeliň.
Hakykatda, eger-de gerekli howpsuzlyk çäreler görülse we janly hereket etseňiz döwülen gradusnik howply bolmaýar. Şunlukda, tutup bolmaýan simapyň zyýanly damajalary poluň üstünde “akyp” başlasa näme etmeli?
Edil şol wagt otagdan çagalary we öý haýwanlaryny  çykarmaly.
Rezinden edilen ellikleri geýiň we ýuwaşlyk bilen gradusnigiň döwüklerini we simapy sowuk suwly aýnadan bankanyň içinde ýygnap salyň. Damjalary sanjymiňňe ýa-da iki list kagyz bilen ýygnap bolar. Ownujyk pytran damjalary skotçyň ýa-da leýkoplastyriň kömegi bilen ýygnaýarlar. Bankany simapy ýygnap bolandan soň gowy ýapmaly.
Äpişgeleri açmaly we jaýyň howasyny çalyşmaly (ýöne simapy aýyrmakdan öň duwara şemal döretmeli däl, ýogsam ony ýygnap bolmaýar).
Hlorkanyň ýa-da margansowkanyň goýalyşan ergini bilen simapyň dökülen ýerini süpürmeli.
Güniň dowamynda köpräk suwuklyk içiň.
Simapa degen egin-eşikleriňizi zyňmaly.
Simapyň damjalaryny ýygnamak üçin gum sorujyny ýa-da süwsäni ulanyň.
Öý arassalan wagty geýen egin-eşikleri ýuwuň.
Simapy ýerlagyma guýmaly ýa-da hapa salynýan sebede taşlamaly däl.
Ýiti zäherlenmegiň alamatlary simapyň bedene düşeninden soň birnäçe sagatdan soň bildirýär. Gynansakda, şeýle kesgitleme bilen duş gelen adamlar-bu maşgalanyň bilesigeliji kiçi  ýaşly agzalary bolup durýarlar (gradusnikleri çagalaryň eli ýetmez ýaly ýerde gizläň!). Zäherlenmegiň bu görnüşinde gaýragoýulmasyz lukmançylyk kömegi gerek bolýar.
Wagtyň geçmegi bilen öýken çişmesi döräp biler; bedeniň gyzgynlygy 40 gradusa galýar. Bu ýagdaýda zeper çeken adamyň saglygy kömek näçe tiz edilse şoňa bagly bolup durýar.
“Tiz kömek” gelmezden öň ýiti zäherlenmede siz ilkinji kömegi edip bilersiňiz. Onuň üçin simapyň bedene düşen wagtyndan soň şol wagt aşgazany ýuwmaly. Adamy gaýtartjak bolsaňyz, onda ýönekeý suwy ulanman, onuň için agaç kömrini ýa-da ýomurtgnyň agynyň tozyny goşup bermeli. Ondan başga-da ýaramaýan adama iç sürýä dermany bermeli. Lukman gelýänçe köp suwuklyk içirmeli sebäbi ol geljekde bedenden simapy çykarmaga kömek eder.
Eger-de heläk bolan adam özüni bilmese, onda aşgazandaky zatlarynyň dem alyş ýollaryna düşmez ýaly ediň: onuň kellesini gapdalaýyn goýuň.
Eger-de zäherlenme jaýyň içinde bolup geçen ýagdaýynda, onda bugaryp duran simapyň çeşmesini çaltdan-çalt aýyrmaly, gowsy bolsa heläk bolany jaýdan arassa howa çykarmaly.
Örän ünsli we agä boluň – bu sizi betbagtçylykdan daş saklar. Eger-de betbagtçylykdan ätiýaçlandyrylyp bolmadyk ýagdaýynda, onda özüňizi we ýakynlaryňyzy goramak üçin ýeterlikli bilimli bolarsyňyz diýip umyt edýäris.
Grek-rim boýunça türkmen pälwanlary maşgala däplerine eýerýärler.
Ýapyk binalarda we söweş sungaty boýunça V Aziýa oýunlarynda çykyş etjek türkmen türgenleriniň içinde grek-rim boýunça pälwanlar maşgala däplerine eýerip gelýänleriň aýdyň mysalydyr.
Pälwanlaryň altysy atalaryndan ýa-da doganlaryndan görelde alyp, maşgala däbini dowam etdirýän bolsalar, galan bäşisi ene-atalarynyň berk öwüt-ündew bermegi esasynda göreş bilen  meşgullanyp başladylar.
Olaryň arasynda, 130 kg agramda çykyş etjek Süleýman Berdiýewiň hekaýasy has gyzykly bolar. Ol öz kakasy mähriban watanyna şöhrat getirmek üçin erkin göreş bilen ýaryş düşekçesine çykan meşhur pälwan Maksat Berdiýewden görelde alyp, göreş bilen meşgullanyp başlady.
“Kakam meniň üçin görelde nusgasy bolansoň, men elmydama erkin göreş bilen meşgullanaryn öýdýärdim. Öz sport tejribämi hut şondan hem başladym. Emma birnäçe aýdan, tälimçilerim ellerimiň myşsalaryny berkitmegi, munuň üçin grek-rim göreşi bilen gysga wagt meşgullanmagymy maslahat berdiler. Çünki bu sport görnüşi bedeniň ýokarky bölegini, esasan hem elleri türgenleşdirmek üçin zerur bolup durýar.
Gysgaça aýdanymda, göreşiň bu görnüşini derrew ele aldym. Mundan soň, men erkin göreşe gaýdyp gelmedim. Meniň kakam muňa juda gynandy, emma ahyrynda gelen netijäm bilen ylalaşdy” diýip, Belarussiýanyň Milli tehniki uniwersitetiniň talyby bolan Süleýman belledi.
Ilkibaşdaky nägileligine garamazdan, Süleýmanyň kakasy indi öz ogluny doly goldaýar we Aşgabat 2017-niň oýunlarynda ýaryşmagyna sabyrsyzlyk bilen garaşýar.
“Süleýmanyň grek-rim göreşi bilen meşgullanyp başlamak boýunça gelen netijesi bilen uzak wagtlap ylalaşyp bilmedim. Ilkibaşda, erkin göreş bilen meşgullanmak üçin onuň tehnikasy ýetmezçilik edýändigi sebäpli, şeýle netijä gelendir diýip pikir edýärdim. Emma indi onuň dogry netijä gelendigine gözüm ýetýär. Onuň jigisi Ýusup hem ondan görelde alyp, grek-rim göreşi bilen meşgullanýar” diýip, Maksat aga buýsanç bilen aýdýar.
71 kg agramda ýaryşa gatnaşýan türgen Aly Seýidow hem sporta ugrukdyran maşgalasyna minnetdarlyk bildirýär: “Grek-rim göreşi bilen meşgullanmak meniň ata-babalarymdan gaýdýar. Meniň kakam Samir SSSR-iň milli ýygyndy toparynyň agzasy bolan, doganym Halil bolsa  häzirki wagtda milli ýygyndy toparyň tälimçisiniň kömekçisi bolup işleýär. Şeýlelikde, meniň çagalygymdan bäri sport öz täsirini ýetirip gelýär. Maşgalamda göreş bilen meşgullanýan bu iki hossarymyň hemişe degerli maslahatlary bermegi meniň üçin ullakan goldawdyr. Aşgabat 2017 oýunlary bolsa sport tejribämde ilkinji halkara ýaryşdyr we men oňa sabyrsyzlyk bilen garaşýaryn”.
Göreşde 75 kg agramda çykyş edýän Şermet Permanowyň aýtmagyna görä,  dostlar maşgala hasaplanýar we olar ýaly türkmen pälwanlaryň durmuşynda wajyp orny eýeleýärler: “Men entäk 4-nji synp okuwçysykam dostlarym bile bilelikde göreş bilen meşgullanyp başladym. Olar bilen şu wagta çenli aragatnaşyk saklaýaryn. Çünki dostlarym Türkmenabat şäherinde, öýümiň golaýynda täze açylan sport mekdebine girmäge höwes döretdiler. Şeýdip, men sport älemine gadam basdym we häzirki wagtda men göreş tälimçisi bolup işleýärin”.
Türkmenistanyň milli ýygyndy toparynyň baş tälimçisi Rosgi Rejepow  hem Aşgabat 2017 oýunlarynda  türkmen türgenleriň ýeňiş gazanjakdyklaryna berk ynanýar: “Men bu topar bilen 2009-njy ýyldan bäri işleşýärin we häzirki wagta çenli biz bilelikde uzak ýol geçdik. Olar yhlasly türgenleşmek bilen ýurdumyzyň we daşary ýurduň birnäçe okuw-türgenleşik ýygnanyşyklaryna gatnaşdylar. Türkmenistanda geçirilýän ýaryşa gatnaşmazdan öň, olar Russiýanyň paýtagty Moskwanyň we Özbegistanyň Daşkent şäherleriniň okuw-türgenleşik ýygnanyşyklaryna  gatnaşarlar. Pälwanlar Oýunlarda ýaryşmaga taýýar we onda öz ussatlyklaryny görkezerler”.
Grek-rim göreşi boýunça ýaryşlar 25-nji we 26-njy sentýabrda Aşgabat Olimpiýa şäherjiginiň Sportuň oýun görnüşleriniň toplumynda geçiriler.
Gulakhalkany nähili saýlamaly: birnäçe ýönekeý usullar.
Erkek kişileriň bu sözbaşyny okap, gulakhalka dakynmagyňam bir kadasy bolarmy diýip, geňirgenmekleri mümkin. Ol çyndanam bar. Bu düzgünleri nazarda tutmak zerur bolup durýar, sebäbi ysyrgalar zenan maşgalalaryň esasy görnüp duran bezegleriniň biridir, olar üns çekýän hem-de ýüz keşbe we saça görä sazlaşýan bezeglikdir.
Stilistler bu bezeglikleri saýlanyňyzda ýüzüňiziň görnüşini göz öňünde tutmak bilen bagly «altyn» kadany ýatdan çykarmazlygy maslahat berýärler. Mysal üçin, kwadrat keşpli ýüzüňiz bar bolsa, aýlaw gulakhalkalary, ýüzüňiz inçe bolsa tegelek ýa-da uly şaý-sepleri dakynmak, üçburçluk ýüz üçin bolsa uzyn ysyrgalary saýlamak has gowudyr.
Gulakhalkalary bedeniň reňkine gabat getirmek babatda has eýermeli bir kada bolmasa-da, bu aýratynlygy göz öňüne tutmalydyr. Brýunetlere we garaýagyzlara islendik reňkdäki daşlar bilen bezelen ysyrgalar gelşer. Saryýagyz zenanlarda bolsa ýyly öwüşginli (gülgüne, gök, ak) şaý-sepler has gowy görner.
Eger ysyrga saýlamakda gözleriň reňki bilen utgaşykly keşbi döretmek isleseňiz, onda ýa-ha göz bilen reňkdeş, ýa bolmasa-da oňa garşylykly reňkdäki ysyrgany saýlamak dogrudyr.
Has sazlaşykly keşbi döretmek üçin saçyň taraşlanyş görnüşi hem az ähmiýetli däldir. Saldamly dürli şekilli we uzyn gulakhalkalary gündelik boglup uzynlygyna goýberilen hem-de boglup ýygnalan, ýa-da Golliwud stilindäki burum saçlar bilen utgaşdyryp baýramçylyk dabarasyna gitmek örän gelşikli obrazy döreder.
Uly gulakhalkalar boglup uzynlygyna goýberilen we boglup ýygnalan, şeýle-de has tekiz şekildäki goýberilen saç tärleri bilen oňat görünýär.
Halka-ysyrgalar islendik ýaşdaky we dürli hili ýüz keşpli zenanlar üçin gelşikli. Olar dürli hili taraşlanan, has uzyn ýa-da gysga goýberilen, agşam dabaralary üçin niýetlenen saçlar bilen owadan görünýär. Eger halka-ysyrgalary dakynylan ýagdaýynda, stilistler keşbiň kadalylygyny ýitirmezlik üçin boýna şaý-sepleri dakmazlygy maslahat berýärler.
Kist şekilli ysyrgalary egin-eşiginiň reňkiniň tonuna ýa-da gapma-garşylykly reňkde aýdyňlygy beýan etmek üçin saýlaýarlar. Şeýle hem bu ysyrgalar edil halka-ysyrgalar ýaly uzyn ýa-da gysga goýberilen saçlar bilen gelişýär.
Saçyň bezegi barada aýdylanda bolsa, munda kare, piksi, bob ýaly gysga saçlara hem ähmiýet berilýär. Zynjyr şekilli saldamly gulakhalkalar, pussetler (çüýjagaz şekilli), kafflar, «lýustralar», uly halkalar — aksesuarlaryň zenanyň daş keşbine laýyk bolmagy üçin möhümdir.
Bu babatda has aýdyň gözelligi döredip bilmek assimetrik saçly zenanlar üçin hem hym düşmese gerek. Bezegdäki assimetriýa — has ýerlikli çözgütdir, ýagny bir gulaga uzyn göwrümli halka dakmak, beýleki gulaga bolsa gysga «çüýjagaz» şekilli gulaklahka dakynmak.
«Üçlük kadasy», has takygy şol bir wagtyň özünde 3 bölekden köp şaý-sep dakynmazlyk;
Gymmatbaha şaý-sepler we bižuteriýe özara sazlaşmaýarlar;
Zenan näçe ýaş bolsa, şonça-da uly we görnükli şaý-sepleri dakynyp biler.
Owadan şaý-sepler zenan maşgalalar üçin položitel duýgularyň çeşmesidir. Aşgabatda ýerleşýän «Ýakut daşlar» dükanyndaky gulakhalkalar, ýüzük ýa-da bilezik görnüşinde alyjylara ýetirilýän amatly bahaly sowgatlyklar bilen özüňizi we ýakynlaryňyzy begendirip bilersiňiz.
Parahat 4 ýaşaýyş toplumynda, Ankara (ozalky Ýubileýnaýa) köçesiniň 57-nji jaýynda «Xuping Jewelry» haryt nyşanly ysyrga we beýleki şaý-sep önümleri müşdrilere hödürlenýär.
«Xuping Jewelry» — Hytaýyň haryt nyşany bolup, häzire çenli dünýäniň onlarça ýurdunda özboluşly meşhurlyk gazanandyr.
Dükandaky her bir şaý-sep önümi medisina garyndysy esasynda altynyň hem-de rodiniň galwanik usulda örtülmegi bilen taýýarlanylýar. Hut şunuň üçinem olar reňkini saklamak bilen, garalmaýar hem-de beden üçin ýaramaz täsir etmeýär. Olary bezemek üçin bolsa ýokary hilli emeli daşlar we sirkonlar ulanylýar.
Aşgabatda ýerleşýän dükanyň harytlarynyň hatarynda gülýaka, kulon, şaý-sep toplumlary, ysyrgalar, ýüzükler, zynjyrlar ýaly bezeglikler bar.
Gurban Berdiýewiň ýolbaşçylygynda «Kaýratyň» täze möwsümi nähili bolar.
2021-nji ýylyň awgust aýynda türkmen tälimçisi Gurban Berdiýew Gazagystanyň «Kaýratynyň» tälimçisi wezipesine bellenildi. Şol wagt topar Gazagystanyň çempionadynyň üçünji ýerinde barýardy. Tanymal tälimçiniň bellenilmegi toparyň janköýerlerini uly şatlyga besledi. Çünki «Kaýrat» öz taryhynda ilkinji gezek UEFA-nyň Ýewropa Konferensiýa ligasynyň toparlaýyn derejesinde çykyş etmäge hukuk gazandy.
Şunuň bilen birlikde dünýäniň güýçli bäşligine girýän toparlara garşy oýnamakda uly tejribä eýe bolan tälimçiniň gelmegi janköýerleriň köpüsinde bu bäsleşikde hem-de içerki çempionatda gowy netijeleri gazanmak babatda umyt döretdi.
Şol möwsümde bäsleşigiň jemi boýunça Gurban Berdiýewiň «Kaýraty» Kipriň «Omoniýasy», Azerbaýjanyň «Karabahy» şeýle-de Şweýsariýanyň «Bazeli» bilen bilelikde çykyş eden toparçasynda dördünji orny eýeledi, şeýle-de Gazagystanyň çempionadynyň bürünç medalynyň eýesi boldy. Ýeri gelende bellesek, hem ýewrokuboklarda hem-de içki çempionatda oýnamak bilen gowy netijeleri gazanmak käte has tejribeli we atly toparlara hem başardanok.
Emma öz döwründe «Rubini» Ýewropa ligasynyň 1/4 finalyna çykaran, ýa-da «Rostowyň» baş tälimçisi wezipesinde işläp oňa taryhyndaky ilkinji kümüş medallaryny gazandyran, şeýle-de bu iki topar bilen «Barselona», «Atletiko Madrid», «Çelsi», «Bawariýa» ýaly futbol ägirtlerini ýeňmegi başaran tälimçiniň hut özi üçin bu netije kanagatlanarsyz bolmaly.
Bu sebäpden hem, täze möwsümde Gazagystanyň «Kaýratynyň» futbol taryhynda täze sahypa açylýar. Indi Gurban Berdiýewde geçen möwsümiň netijeleri boýunça öz oýunçylaryna doly derejede baha bermäge we geljeki möwsüm üçin toparyň düzümini kesgitlemäge mümkinçiligi bar.
Bu babatda sözüň doly manysynda degişli işleriň alnyp barylýandygyny «Kaýratyň» düzüminde bolup geçýän üýtgeşmelere ser salanyňda görüp bolýar. Täze möwsümde toparyň düzüminiň täzelenjekdigine şertnamalarynyň möhledi tamamlanyp gelýän futbolçylar bilen täze şertnamalaryň baglanyşmazlygyny görkezip bolar.
Bularyň içinde iň esasy agzalmaly futbolçylaryň biri hem toparyň köýnekçesinde 38 oýuna gatnaşan we jemi 14 gol geçiren «Kaýratyň» esasy ýyldyzy brazilýaly futbolçy Wagner Lawdyr. Futbolçy umuman alanyňda gowy netijeleri görkezýän hem bolsa, onuň bilen hyzmatdaşlygy bes etmek kararyna gelindi.
Mundan başga-da «Kaýrat» futbol toparynyň esasy saýtynyň habar bermegine görä topar ýene-de 4 oýunçy, ýagny, toparyň derwezebany Stas Pokatilow, toparyň öňki kapitany we goragçysy Gafurjan Suýumbaýew, şeýle-de toparyň goragçylary Kamo Ogenesýan we Denis Polýakow bilen hoşlaşdy. Esasy düzümiň goragçylarynyň biri bolan Nuraly Alip bolsa Sank-Peterburgyň «Zenit» toparyna kärendesine geçdi. Munuň şeýledigini toparyň baş direktory Aleksandr Medwedew Bobsoccer.ru saýtyna beren interwýusynda tassyklady.
Häzirki wagtda toparyň düzümindäki daşary ýurt oýunçylaryň ýene ikisiniň ýagny Neboýşe Kosowiçiň we Rade Dugaliçiň şertnamalaryny uzaltmak bilen baglanyşykly gepleşikler alnyp barylýar. Şeýle-de üýtgeşmeler diňe bir oýunçy düzüminde däl, eýsen tälimçi hem-de ýolbaşçy düzüminde hem bolup geçdi. Klubyň resmi web saýtynyň habar bermegine görä, Gurban Berdiýewiň kömekçisi hökmünde topara futbol tälimçi Iwan Albertowiç Danilýans goşuldy.
Şeýle-de futbol klubyň baş direktory hem üýtgedi. Klubyň täze baş direktory wezipesine 40 ýaşly hünärmen Askar Ýesimow bellendi. Ol bu wezipede 2015-nji ýyldan bäri «Kaýradyň» dolandyryş ulgamynda işleýän Marat Baýmuhanowy çalyşdy.
Emma giden futbolçylaryň ornuny tutjak transferler hakynda entek resmi taýdan hiç zat yglan edilenok. Bu ugurda Daşkendiň «Lokomotiw» futbol toparynyň goragçysy Jasur Jololiddinowyň «Kaýrat» toparyna kärendesine geçmegini hem topar üçin uly bir güýçlenme hökmünde garap bolmaýar.
Şeýle-de ýakynda «Kaýradyň» gelejegi babatda toparyň synçylar geňeşiniň başlygy Kaýrat Boronbaýew öz Instagram sahypasynda ýüzlenme bilen çykyş etdi. Ýüzlenmede «Kaýradyň» akademiýasynda ezber ýaş futbolçylaryň kemala gelenligi we olara özüni görkezmäge mümkinçilik dörediljekdigi hakynda aýdylýar.
Bu üýtgeşmeleriň Almaty şäheriniň «Kaýradynyň» oýnuna nähili täsir etjekdigi entek belli däl. Toparyň oýnuna laýyk bahany 6 barlag oýnunyň geçirilmegi meýilleşdirýän Türkiýede geçjek okuw türgenleşik ýygnanşygyndan soň berip bolar.
Toparyň metbugat gullugynyň berýän habaryna görä, häzirki wagtda türk meýdançalarynda geçiriljek duşyklarda bäsdeş boljak bäş toparyň ady mälimdir:      9-njy fewralda «Kaýradyň» ilkinji garşydaşy Bosniýa we Gersegowinadan «Boras» futbol kluby bolar, 12-nji fewralda topar Özbegistanyň Namangan şäherinden «Nawbahor» futbol kluby bilen duşuşar, 15-nji fewralda bolsa "sary-garalaryň" bäsdeşi Kiýewiň futbol kluby "Dinamo" bolar, 18-nji fewralda topar adybir şäheriň "Soçi" topary bilen bäsleşer we 22-nji fewralda Latwiýanyň «Riga» futbol kluby bilen duşuşar.
Gurluşyk-arhitektura taslamalary üçin ulanylýan 7 sany meşhur programma üpjünçilikleri.
Arhitektorlar öz kärlerine girişende şu programma üpjünçiliginden peýdalanyp başlanylmagy maslahat berilýär. Bu programma üpjünçiligi tiz we aňsatlyk bilen 3D dizaýnlary ýerine ýetirmäge mümkinçilik berýär. Işlemäge we öwrenmäge iň aňsat programmalaryň biri bolup, onuň awtorlyk hukugyny “Google” kompaniýasy satyn aldy. “SketchUp”-yň içinde uly komponentler jemlenen, ähli pikirleriňizi 3D görnüşine geçirmäge mümkinçilik döredilen. Iň amatly taraplarynyň biri – interfeýsiniň düşünikli we aňsat bolmagy. Amatsyz tarapy – çäklendirilen “rendering” (taýýar taslamany soňky görnüşine getirmek, kompýutere eksport etmek) mümkinçilikleriniň bolmagy.
2D we 3D taslamalary taýýarlamak üçin niýetlenen meşhur, giňden ulanylýan programma üpjünçiligi. Çyzyklar we tegelekleriň ýerine, programmada hakyky görnüşine meňzedip, taýýar diwarlar, şifrler, sütünler, gapylar, penjireler we beýleki gurluşyk obýektlerini ulanmak bolar. “AutoCad” programmasy bilen integrirlenen görnüşde işläp bilýär we “.dwg” görnüşli (formatly) faýllary bu programmada açyp işläp bolýar. Iň amatly taraplarynyň biri – bir ýerde üýtgeşme girizseňiz, ähli derejedäki görnüşlerinde awtomatiki usulda üýtgemegi. Bu diýmek - koordinasiýa we çyzma wagtyňyz tygşytlanýar.
Iň meşhur programma üpjünçilikleriniň biri bolmagyny dowam edýär. Munda 3D taslamalaryny taýýarlap bolýar. Bu programma esasan hem 3D wideo animasiýalar we 3D oýunlary taýýarlamakda ulanylýar. Programma üpjünçiligi telewideniýe we arhitektura studiýalary tarapyndan hem ulanylýar. Hünärmenleriň bellemegine görä, soňky wagtlarda munuň ýerini “3DRhino” programmasy tutup başlady.
Häzirki wagtda bu programma üpjünçiligini ulanmaklyk kän maslahat berilmeýär, sebäbi ýerini “Revit” programmasy tutup başlady. Bu könelişen programma diýip hasaplanylýar. Bu talyplaryň we öwrenjeleriň arasynda has meşhur.
Bu programmany “ArchiCad” we “SketchUp” programmalaryň kiçiräk plagini hökmünde göz öňüne getirsek bolar. Hakyky dünýä wizualizasiýalary taýýarlamak üçin ýönekeýje programma. Içinde ýagtylyklar, bezeg komponentleri, tekstura ýaly mümkinçilikleri özünde jemleýär.
Bu programma arhitektura programmalaryň ýanynda zerur bolup durýar. Bu programmada ýokary hilli suratlary taýýarlamak mümkin. Ähli taslamalaňyzy şu programma arkaly soňky surat görnüşine geçirip bolýar. Amatlylygy – gatlaklar (layer) bilen işlenilýär we her bir obýekti aýratyn gatlak hökmünde döredip üstünde işläp bolýar.
Bukletlerden başlap, uly prezentasiýalara çenli taýýarlamak mümkinçilikleri bu programmada göz öňünde tutulan. Žurnallar we kitaplary hem taýýarlap bolýar we ýörite şolar üçin niýetlenen diýip hasap edilýär.
Gyrgyzystanly Tynybekowa Aşgabat 2017-ä sabyrsyzlyk bilen garaşýar.
Soňky berlen maglumatlara görä, dünýäniň iň ussat göreşçileriniň sanawynda üçinji orny eýeleýän gyrgyzystanly türgen Aýsuluw Tynybekowa Ýapyk binalarda we söweş sungaty boýunça V Aziýa oýunlaryna gatnaşar.
Peruwda geçirilen Panamerikan oýunlaryndan, Litwada geçirilen Demirgazyk Ýewropa çempionatyndan we Polşada geçirilen Halkara açyk çempionatyndan soňra Bütindünýä göreş bileleşiginiň çap eden sanawynda hem Tynybekowa üçünji orny hiç kime bermedi. Ol Türkmenistanda sentýabr aýynda geçiriljek ýaryşlarda altyn medala mynasyp bolmagy maksat edinýär.
Iki gezek Aziýanyň çempiony bolan Aýsuluw Tynybekowa Polşada geçirilen Halkara açyk çempionatynyň final tapgyrynda häzirki wagtda Olimpiýa çempiony diýen adyň eýesi ABŞ-ly Helen Maroulisdan ýeňlip, kümüş medaly almagy başardy. Olimpiýa oýunlarda dört gezek altyn medalyň eýesi ýaponiýaly Kaori Iço (58 kg) we Afrikanyň çempiony tunisli Marwa Amri dünýä boýunça iň ussat zenan göreşçileriň sanawynda Tynybekowadan öňde barýarlar.
Bu ýyl Tynybekowa üçin örän üstünlikli ýyl boldy. Ol Aziýanyň çempionatynda, hem maý aýynda Bakuwda geçirilen Yslam raýdaşlyk oýunlarynda altyn medallara mynasyp boldy.
Tynybekowa Polşada medal gazanan ýeke-täk gyrgyzystanly türgen däldir. Kanybek Žolçubekow grek-rim göreşinde 59 kg agram derejede ýer eýeleriniň 2-sinden we belarusly türgenden üstün çykdy we bürünç medala mynasyp boldy. Ol häzirki wagtda grek-rim göreşi boýuça dünýäniň iň ussat göreşçileriň sanawynda 11-nji orny eýeleýär.
Ýapyk binalarda we söweş sungaty boýunça V Aziýa oýunlary Türkmenistanyň paýtagtynda 17-27-nji sentýabrda geçiriler.
Gysgançlyk sebäpli oglanjyk aýaksyz galdy. Getti Grinyň wakasy.
Tygşytlylyk bilen gysgançlygyň arasynda tapawut barmy? Nähili edip tygşytly bolmaly, ýöne gysganç bolmaly däl ? Her kim bu iki düşünjäniň aratapawudyny bilmeli. Biz, tygşytly bolmakda peýda bar, ýöne gysganç bolmakda peýda ýok-da zyýan bar diýip hasaplaýarys. Gysgançlygy ykdysady taýdan hem seljerseň, onuň ösmäge böwet bolýandygyny görmek bolar. Hemme adamlaryň gysganç bolanyny, hatta özine zerur bolan gerekli zatlary üçin hem çykdajy etmejek bolup her hili ýol gözleýändigini göz öňümize getireliň. Bu ýagdaýda ykdysadyýetiň ösüşine sebäp bolýan dolanyş mehanizm hatardan çykýar.
Ginnesiň rekordlar kitaby boýunça “Dünýäniň iň gysganç adamsy” diýilip Getti Grin ýazylan.
1916 – njy ýylda dünýäniň iň baý we gysganç aýaly hökminde tanalan Getti Grin 1835 - nji ýylda Massaçusets ştatynyň, Nýu – Bedford şäherinde dogulýar. Onyň maşgalasy läheň balyklary awlamak we olary Hytaýa satmak bilen meşgullanypdyr. Iki ýaşyndan Getti atasynyň öýünde terbiýelenip başlanýar. Ol Alty ýaşyndan başlap söwda-satyk we maliýe bilen meşgullanýar. Gettiniň 13 ýaşy dolanda maşgalasynyň buhgalteri bolýar. 15 ýaşynda bolsa Boston şäherinde mekdepde okuwa başlaýar. 1864-nji ýylda Kakasynyň aradan çykmagy bilen Getti 7.5 million ABŞ dollarynyň miras düşeri bolýar bu möçber şu günki ölçeg bilen 107 million bolýar.
33 ýaşynda durmuşa çykýar. Toýdan öň ýoldaşyna aýylynyň baýlygyndan boýun gaçyrýandygy hakyndaky kepil hatyny alýar. Olaryň Ned we Silwiýa atly çagalary dogulýar.
Getti maýa goýum, gozgalýan we gozgalmaýan emläklerleriň satuwy we karzdarlyk işi bilen meşgullanýar. Hatda ýerli häkimýetler hem gytçylyk döwürlerinde bundan karz alýan ýerleri hem bolupdyr. Getti Griniň gysgançlygy barada her - hili wakalar bar . Ol hiç haçan ýyladyjy enjamlary we ýyly suw ulanmandyr. Ol öziniň bir sany gara köýnegini çykarman geýýärdi. Ulag serişdesi hökminde diňe köne awtoulaglary ulanýan ekeni. Iň arzan restoranlarda naharlanyp, 15 sentlik kökelerden iýmitlenipdir. Bir waka görä ol 2 sentlik markany ýarym gije gözländigi barada aýdylýar. Öýiň süpürjisne sabyn tygşytlamak üçin ýuwýan eşikleriniň diňe hapa ýerlerini ýuwmagy tbaşyrýan ekeni. Ol ýerli dükandan özi üçin bahasy arzan bolan döwük kökeleri we Dewi atly gowy görýän güjügi üçin süňk satyn alýan ekeni. Işgärleriniň aýtmagyna görä ol ofisiň peçinde gyzdyrylan süle ýarmasy bilen iýmitlenipdir.
Iň elhenç wakalaryň biri hem, onyň ogly Ned aýagyny döwdirende bolup geçýär. Ol öz oglunyň bejergisi üçin lukmanlara pul tölemejek bolup, garyp – gasarlar üçin niýetlenen mugt klinika ýüz tutypdyr. Netijede keseli ötişip çaganyň aýagyny amputirläp protez geýdirmeli bolupdyrlar.
Getti Grin 1916 – njy ýylda, 81 ýaşynda Nýu - Ýork şäherinde aradan çykýar. Onyň yzynda galdyran mirasy 100-200 million ABŞ dollardan ybarat bolup, şu günki möçberinde 2.1-4.3 milliard ABŞ dollaryna barabar hasaplanýar. Bu möçber ony soňky ýyllaryň iň baý aýallaryň biri edýär.
Tygşytlylyk bilen gysgançlyga nähili garaýaňyz, bularyň arasynda tapawut barmy?  Eger, bu mowzuk size gyzykly bolan bolsa bular barada biziň redaksiýamyza ýazyp bilersiňiz.
Gysgaça ykdysady terminler barada.
Biz mahal-mahal täzelikleri diňlänimizde ýa-da gazetlerde maliýe we ykdysadyýet barada bir makala duşanymyzda, üstesine-de şol makalanyň ady gyzykly bolsa, onda biz şol makalany höwes bilen okaýarys ýa-da şol täzelikleri diňleýäris, emma bir salymdan öňümizden çykýan terminler kellämizi garjaşdyryp başlaýar, hem-de netijede bu makala biz üçin gyzygyny ýitirýär.
Şol sebäpden syýasatçylaryň, žurnalistleriň, maliýe ýa-da ykdysadyýet boýunça analitiklaryň, hat-da siziň işleýän edaraňyzdaky buhgalterleriň peýdalanýan terminlerine düşünme peýdaly bolar. Bu terminlere düşünip ýüzüňizi hem agras etseňiz, siz arkaýyn “Maliýe we Ykdysadyýet” mowzugy boýunça diskussiýa geçirip bilersiňiz. Terminleri iki topara bölüp bolar. Birinji – ykdysadyýete degişli, ykdysadyýetiň global möçberinde gürrüň edilende ulanylýar. Ikinji – maliýe terminleri, ykdysadyýetiň subýektleriniň arasyndaky pul gatnaşyklary barada gürrüň gidende ulanylýan terminler. Bu ýerde sorag ýüze çykýar – maliýe we ykdysadyýetiň tapawudy näme? Maliýe – bu ykdysadyýetiň esasy düzümidir.
Ykdysadyýetiň käbir terminleriň mysallary;
Bu hem ykdysady görkeziji, ýagny döwletiň ähli ykdysadyýet pudaklaryndaky bir ýylyň dowamynda sarp etmek, eksport etmek üçin ýa-da ýygnamak üçin, öndürilen harytlarynyň we hyzmatlarynyň ýerine ýetirilen görkezijisi. Milli pulda  görkezilýär, gerekli bolan ýagdaýda daşary ýurt walýutasynda resmi kursy boýunça hasap edip geçirilip bilner.
Puluň satyn almak ukybynyň peselmegi. Harytlaryň we hyzmatlaryň bahalarynyň soňra düşmejek gürnüşde ýokarlanmagy. Köp adam inflýasiýa ýalňyş düşünýär, ýagny bu bahalaryň bökmesi däl, we bazardaky bahalaryň ählisiniň ösmegini hem aňlatmaýar. Adamyň adaty sarp edýän harytlarynyň derejesini we düzümini häsiýetlendirýän assortimentleriniň ýagny sarp edijiniň sebediniň bir senenamanyň dowamynda (ýyl, aý) bahasynyň galmagyna düşünilýär. Çünki käbir harytlar möwsünleýin häsiýete eýedir, mysal üçin pomidoryň ýa-da üzümiň bahasy gyş möwsüminde galýar, emma tomusda peselýär.
Adamyň saglygyny saklamak we onyň işeňňirligini üpjün etmek üçin zerur bolan minimal azyk önümleriň, şeýlelikde hem azyk önümlerinden gaýry harytlar we hyzmatlaryň toplumy.
Eger-de söziň göni manysyny alsak onda eksport diýip harytlary ýa-da hyzmatlary daşary ýurda satmaklygy aňladýar. Eksport bu halkara ykdysadyýetiň esasy düzümi bolup durýär. Daşary ýurt pulunyň döwletiň içine gelmegini üpjün edýän maliýe guraldyr.
Döwletiň içine harytlaryň ýa-da hyzmatlaryň daşary ýurtdan getirilmegine diýilýär. Import daşary ýurt pulunyň döwletden çykdajy bolmasyny emele getirýär.
Bellenilen senenamanyň dowamynda döwletiň girdejileriniň we çykdajylarynyň ulgamlaýyn hasabyny alyp barmak. Bu döwletiň gaznasyna garaşylýan pul akymlaryny we şol gaznadan belli bolan çykdajylary meýilleşdrmek. Netijede galyndy emele gelmegi profisit, ýetmezçilige bolsa defisit diýilip atlandyrylýar.
Bu hem ykdysadyýetiň fiziki agentleri bolup, olar önüm öndürjiler we hyzmatlary ýerine ýetirjilerden, şeýle hem sarp edijilerden ybaratdyr, bular ykdysadyýetiň iş güýjini düzýär. Öý hojalyklary bir bitewi adam, maşgala ýa-da baglanyşykly bir topar adamlardan ybaratdyr. Ykdysadyýetiň ýadrosy öý hojalyklarydyr.
Döwletiň Merkezi banky tarapyndan ýurdyň içindäki täjirçilik banklaryna berýän karzlarynyň tassyklanan göterim derejesine aýdylýar. Häzirki wagta Türkmenistanda gaýtadan maliýeleşdirme ýyllyk 5% derejede bellenilen we ş.m.
Maliýe ugry boýunça käbir terminleriň mysallary;
Bu harytlary, daşary ýurt pulyny, gymmat bahaly kagyzlary alyp satmak üçin guramaçylykly söwda meýdany. Türkmenistanda, Türkmenistanyň Döwlet Haryt-Çig-mal biržasy, Türkmenistanyň bankara walýuta biržasy, we iň täze Aşgabadyň gazna biržasy hereket edýär.
Gymmat bahaly kagyzlary yzygiderli almana we satmana mümkinçilik berýän maliýe edara.
Bu hem önüň eýesine şol kagyzda kesgitlenen pul möçbere bolan emläk hukugyny tassyklaýan ýuridiki maliýe resminamasy. Gymmat bahaly kagyzlaryň görnüşleri – aksiýa, obligasiýa we ş.m.
Bu hem eýesine kompaniýada maýa goýumynyň düzüminde belli böleginiň eýesidigini, bellenilen paý boýunça gazanylan pul möçberden girdeji (diwident) almaga hukuk berýän gymmat bahaly kagyz. Şeýlede aksiýa eýesine kompaniýada kabul edilýän çözgütler boýunça ses hukugyny berip ýa-da bermän bilýär, ses hukugy paýyň möçberine bagly bolýar. Bazarda aksiýanyň ýerlenmegine bolsa aksiýanyň bahasy diýilýär.
Bu hem gymmat bahaly kagyz, ýagny onuň eýesi obligasiýanyň nominal bahasyndan bellenilen prosent ýa-da gaýry emläkleri almana haky bar. Obligasiýadan gelýän girdeji göterim ýa-da diskont bolup durýär.
Bu hem fiziki ýa-da ýuridiki şahsyýetiniň ýerine ýetirýän iş hereketiniň netijesinden alynan girdejiden, şol işi ýerine ýetirmek üçin edilen harajatlaryň aratapawudynda dörän bäbit.
Giňişleýin aýdylanda peýda, gazanylan girdejiden (öndürýän önümleriň ýa-da hyzmatlaryň ýerlemekliginden gelýän girdeji),  girdeji gazanmak üçin harajadyň (harytlary ýa-da hyzmatlary satyn almak, önümçilikde öndürmek, satmak we eltip bermek) aratapawudy.
Peýda almak üçin harytlar öndürilýär ýa-da hyzmatlar ýerine ýetirilýär netijede  kompaniýa ösýär, kämilleşýär we ş.m.
Terminleriň görnüşleri gaty kän, eger size gyzykly bolsa onda biziň redaksiýamyza hat ýazyň we oňa jogap ýazarys.
Gyzyklandyryjy himiýa: öýdäki tejribehana.
Himiýa ylmy örän gyzyklylygy bilen uly ýaşlylary we çagalary özüne çekýär. Çylşyrymly bolmadyk himiki tejribeler esasynda çagany gyzyklandyryp, onda himiýa ylmyna höwesi oýarmak bolýar. Şeýle hem olar çagalara himiki synaglary geçirmegiň howpsuzlyk düzgünlerini hem-de tejribehanada elementler bilen işlemegiň tertibini öwretmäge ýardam edýär. Käbir himiki synaglar geçirilende ýylylyk ýa-da ýiti ysly uçujy birleşmeler bölünip çykýar. Olaryň arasynda zäherlileri hem bardyr.
Bu makalada çaga bilen ýönekeý himiki tejribeleriň öý şertlerinde geçirilişi hakynda gürrüň ederis.
Tejribe üçin limon şiresi ýa-da limon kislotasynyň ergini, süýt, nahar sodasynyň ergini, şekeriň güýçli ergini gerekdir. Ujy ýiti agaç taýajyk, çotgajyk ýa-da ujy reňksiz syýa bilen islendik arassa kagyzyň ýüzüne bir söz ýazyň. Göze görünmeýän şol sözi okamak üçin kagyzy gyzdyryň. Ony ütügi iň ýokary temperaturada goýup gyzdyrmak has  howpsuzdyr. Şeýle-de kagyzy ýanyp duran şemiň gyzgynyna tutmak maslahat berilýär. Gyzgynlyk astynda organiki birleşmeler — beloklar, kislotalar, uglewodlar azalýar we kagyzyň ýüzünde harplar peýda bolýar.
Birmeňzeş bulgurlaryň 4-sine üç nahar çemçesi suw we her bir bulgura reňk beriji serişdäniň dürli görnüşiniň birnäçe damjasyny guýmaly. Birinji bulgura bir nahar çemçesi, ikinji bulgura iki, beýlekilere hem artýan tertipde şeker goşmaly.
Soňra bäşinji bulgura biraz suw guýup, onuň üstünden beýleki bulgurdaky suwuklyklary seresaplylyk bilen guýmalydyr. Ilki birinji, soňra ikinji, üçünji we dördünji bulgurdaky suwuklygy goşmaly. Bulgurlara dürli mukdarda şeker goşulansoň, olardaky suwuklyklaryň goýulygy hem dürli-dürlüdir. Şol sebäpli-de olar özara birleşmän, bir bulgurda dürli reňkli älemgoşar döredýär.
Bu diňe bir gyzykly tejribe däl-de, öz eliň bilen ýasalan sowgatdyr. Ony ýasamak üçin 300 gramm nahar sodasy, 150 gramm limon kislotasy, 5 ml ösümlik ýagy, biraz efir ýagy we reňk berijiler gerekdir.
Ähli gerekli serişdeleri garyşdyryp alnan ergini keks üçin ulanylýan silikon gurluşlara we çaganyň çäge oýnaýan oýunjagynyň galybyna guýmaly. Wagtyň geçmegi bilen ergin guraýar. Ony ýuwaşlyk bilen galypdan aýryp, gyzgyn suwly hammamyň içine atmaly. Şonda gyzgyn suw bilen nahar duzunyň we limon kislotasynyň täsirleşmä girmegi esasynda suwdan köpürjikler bölünip çykar. Ergine goşulan ösümlik we efir ýagy bolsa köpürjiklere ýakymly ys berer.
Aslyýetinde, bu tejribäniň esasynda buz däl-de, kristaljyklar emele gelýär. Tejribäni geçirmek üçin 80 göterimli uksus kislotasynyň ýarym litri we 440 gramm nahar sodasy gerekdir. Olaryň garylmagy bilen suwuklygyň güýçli köpürjiklejekdigi sebäpli, uksusy ýuwaş-ýuwaşdan goşmalydyr. Nahar sodasynyň uksusa doly garyşmagy bilen köpürjikleme bes eder we natriý asetaty emele geler.
Ergine ýarym bulgur suw goşup, reňksiz suwuklyk emele gelýänçä, ýarym sagat gaýnatmalydyr. Soňra ony otag temperaturasyna çenli sowatmalydyr. Suwuklyk sowandan soň oňa agaç taýajygy batyrmaly. Onuň ýüzünde gyzgyn buz görnüşli kristaljyklar peýda bolar.
Bu himiki synagy tejribehanada geçirmek zerur däldir. Onuň üçin gerekli serişdeleri tapmak kynçylyk döretmeýär. Kristallary ösdürmek üçin adaty ýa-da deňiz duzundan, şekerden ýa-da kwarsdan peýdalanmak bolar. Taýýarlanylan kristallary iýip hem bolar.
Ergini taýýarlamak üçin gap;
Kristallary dörediji maddalar;
Distilirlenen ýa-da arassalanan ýyly suw;
Sapak ýa-da sim;
Buzgaýmagyň taýajygy ýa-da galam;
Ergin üçin niýetlenilen gaby örtmek üçin kagyz.
Ilki bilen kristallaryň ösmegi üçin esas emele getirmelidir. Munuň üçin ýyly suwa ýuwaş-ýuwaşdan duz goşmagy ol tä eremegini bes edýänçä ýa-da bulguryň düýbüne çökýänçä dowam edip, güýçli duzly ergini taýýarlamalydyr. Ergini bir gije-gündiz goýmalydyr. Bu wagtyň dowamynda gabyň içinde kristallar emele geler. Olaryň içinden iň ulusyny saýlap, ony ösdürip ýetişdirmek üçin esas hökmünde ulanmalydyr.
Soňra başga bir gap alyp, oňa duzly ergini ýaýratmaly we owunjak bölejiklerden, tozandan hem-de beýleki zibilden arassalamaly. Olar kristallaryň ösmegine päsgel berýär.
Saýlanyp alnan uly kristal bölejigini sapaga ýa-da bal simjagazyna berkidip, ony duzly ergine batyrmaly. Sapagyň ikinji ujuny bolsa buzgaýmagyň taýajygyna ýa-da galama birikdirip, gabyň ýokarsynda goýmaly. Gabyň agzyny kabyz bilen ýapmalydyr. Bu onuň bugarmagyny we oňa tozan bölejikleriniňdir owunjak zibilleriň gaçmagyny azaldýar.
Ösüp barýan kristally bulgury hemişe bir temperaturany saklaýan ýere geçirmelidir we ony çaýkanmazlygy üçin juda zerur bolmasa gozgamaly däldir. Bulguryň diwarlarynda kristaljyklar peýda bolup başlanda ony ýene-de süzmek gerekdir. Wagtyň geçmegi bilen bulgurdaky suw bugarar. Şunlukda, onuň üstüni ýokarda aýdylan düzümli täze ergin bilen doldurmak gerekdir.
Şu usul bilen islendik göwrümli älemgoşary emele getirip bolar. Şekerli erginini azyk reňk berijileri bilen boýap bolar.
Gyzykly Bolliwud. Eşidipmidiňiz?
Meşhur hindi aktýor we aktrisalarynyň çyn atlary: Akşaý Kumar – Rajiw hari Om Bhatiýa; Rajeş Hanna – Rawi Kapur; Sanni Deol – Ajaý Singh Deol; Bobbi Deol – Wijaý Singh Deol; Ajaý Dewgan – Wişal Dewgan.
Aktrisalar Şri Dewi we Juhi Çawlanyň ikisiniň hem gyzynyň ady – Janwi.
Amir Hanyň aýaly Rina bilen Şakruh Hanyň aýaly Gauriniň ikisiniň hem doglan günleri 8-nji oktýabr.
Biziň Lakan diýip tanaýan aktýorymyz Anil Kapur Bombeýe geleninde ilki Raj Kapuryň garažynda ýaşaýar. Soňra bolsa serişde toplap, Bombeýiň iň gowy jaýlaryndan birini satyn alýar.
Sanni, Bobbi we Işa Deolyň kakasy Dharmendra ýa-da “Zita we Gita” filmindäki Raka ýaş wagty öz döwrüniň meşhur aktrisasy Suraiýanyň filmlerine tomaşa etmek üçin 40 gezekden gowrak kilometrlerçe ýoly ýöräp geçipdir.
Amitabah Baççan “Bird” atly gämi kompaniýasyndaky hammallyk işini taşlap, aktýor bolmagy ýüregine düwüpdir.
Abhişek Baççan juda degişgendir. Hatda ol “Şaharat” atly film surata düşürilýän döwürde uklap ýatan ähli kişiniň kellesinden suw goýup çykypdyr.
Raj Kapuryň “Meniň adym masgarabaz” atly filmi ilkinji iki bölümden ybarat hindi kinosydyr.
Şridewi 13 ýaşyndaka tamil filmleriniň birinde öweý ejäniň keşbini janlandyrypdyr.
Kajolyň almaz daşlary bilen bezelen owadan ýüzügi bar. Ol bu ýüzügini hatda filmde surata düşýärkä-de elinden goýmaýar.
“Kaho Naa Pyar Hai” («“Seni söýýän” diý») atly film Ginnesiň rekordlar kitabynyň 2002-nji ýyldaky neşirine “Iň köp baýraga mynasyp bolan film” hökmünde girizilendir. Film jemi 92 sany baýraga mynasyp bolupdyr. Filmde Hritik Roşan we Amişa Patel baş keşpleri ýerine ýetirýär.
Amir Hanyň “Lagaan” atly filminiň dowamlylygy 4 sagatdyr. Bu film “Iň köp iňlis artistiniň surata düşen filmi” hökmünde Bolliwudyň taryhyna girendir.
Raj Kapuryň “Şaşi Kapur” diýlen lakamy “Taksi” diýmekligi aňladýar.
Şakruh Han hem kolleji, hem uniwersiteti bahalarynyň ýokarylygy boýunça birinjilik bilen tamamlaýar.
Raj Kapur ilki kino düşürilýän ýerleri arassalaýan bolup işläpdir.
Amitabah Baççanyň muşdaklary Kalkuttada onuň adyna ybadathana bina edipdirler. Bu ybadathanada onuň filmleri we suratlary saklanylýar.
Amir Han ähli zadyň kämil ýerine ýetirilmegini isleýän aktýor hökmünde tanalýar. Hatda ol bir gezek howply sahnalaryň birini öz ýerine ýetirjek bolup, tas heläk bolupdyr.
“Bolliwud” sözi hindi kinolary üçin Kaliforniýadaky “Golliwud” sözüne çalymdaş edip ulanylýar. Ol hatda “Oksford iňlis dili sözlügine” hem girizilendir.
Gyş möwsüminde awtoulaga ideg etmek barada maslahatlar.
Gyş paslynda, has takygy garly-gaýly şertlerde ulagy dolandyrmagyň ýeňil däldigini, aýratyn-da howanyň doňaklyk şertleriniň dürli bökdençliklere sebäp bolup bilýändigini hemmämiz bilýäris. Şunuň bilen baglylykda, “Awtoýoly” haryt nyşanly dükanlary gyş paslynda awtoulaga erkin ýagdaýynda hem-de dolandyryş mahalynda gözegçilik etmek barada sürüjilere peýdaly maslahatlaryň birnäçesini ýetirýär.
Tormoz kolodkalaryny doly derejede könelmese-de, çalyşmak maslahat berilýär. Awtoulagyň taýmagynyň esasy sebäbi hem tigirleriň deň tormoz tutmaýanlygyndadyr. Şeýle hem tormoz silindrleriniň ýagdaýyna üns bermeli, eger tormoz suwuklygynyň yzlary görünse, ol syzyp hem biler.
Akkumulýator. Gyş möwsüminde awtoulagyňyzyň köne akkumulýatoryny ulansaňyz, käbir kynçylyklar ýüze çykyp biler. Awtoulagyň batareýasy könelen halatynda, sowuk howada batareýadaky zarýad çalt azalýar. Şol sebäpden täze akkumulýator ulansaňyz has ýerlikli bolar.
Sowadyjy suwuklyk. Bu awtoulagyňyzda barlap durmaly hökmany aýratynlyklaryň biridir. Hereketlendirijidäki antifriziň derejesiniň iň pes görkezilen derejeden az bolmaly däldigini ýatdan çykarmaň. Ol iň pes derejeden aşak düşse, içerki hereketlendirijileriň böleklerine ep-esli zeper ýetirip biler.
Gyş möwsüminde ulag dolandyrylanda kähalatlar gar gatyşykly ýagyş ýagýar. Şonda ýagýan gar awtoulagyň öňki aýnasyna düşüp, ýoly görmäge päsgel berýär. Ýolumyzy görmek üçin aýna süpüriji enjamlaryny işledýäris. Gyşda olaryň işleýändigini günde barlap durmak örän möhümdir. Sebäbi süpürgiçler rezinden ýasalýar we wagtyň geçmegi bilen ýarylyp biler. Süpürgiçleri her 6-12 aýdan çalyşmak maslahat berilýär. Şeýle hem aýnany ýuwujy suwuklyga wagtal-wagtal göz aýlap durmaly.
Adatça, awtoulagyň hereketlendirijisiniň demir bölekleri ýygy-ýygydan ýaglanyp durulýar. Ýagyň häsiýeti hereketlendirijiniň işleýşine ep-esli täsir edýär. Gyşyna pes temperaturada awtoulaga ulanýan ýagymyz goýalýar. Bu ýagdaýda eger mümkinçiligiňiz bolsa her möwsüme laýyk niýetlenen ýaglardan peýdalanyň. Şeýle-de, awtoulagyň ýagyny her geçilen 5000 kilometrden ýa-da 3 aýdan çalşyp duruň.
Gyş aýlarynda taýgançak ýollar köplenç ýol hadysalarynyň ýüze çykmagyna sebäp bolýar, şonuň üçin tekerleriňiziň doňaklyk üçin amatly bolmagyna üns bermek zerur. Adaty tekerleriňizi ulanmagy meýilleşdirýän bolsaňyz, her tekerdäki basyşy barlap duruň. Ýeli azalan teker protektory ýapýar we awtoulagyň taýgançak ýolda taýmak ähtimallygy ýokarlanýar. Şonuň üçin tekerleriň ýelini barlap durmak zerurdyr.
Eger dolandyrýan mahalyňyz awtoulag taýyp başlasa, tormoza basmagy göwnejaý hasap etseňiz-de, ulagyňyzy togtatmaň. Munuň ýerine gazdan aýagyňyzy aýryp, ulagy taýýan tarapynyň garşysyna öwrüň. Gyş möwsüminde tekerleriň protektorlarynyň 2mm-den az bolan halatynda taýmaz ýaly tekerleri täzelemegiň maslahat berilýändigini size ýatladýarys.
Gyş şertlerinde saçlara nähili ideg etmeli.
Gyş pasly saçlar üçin örän çylşyrymly döwürleriň biri, sebäbi bu sowuk aýlarda saçymyz köp howa şertlerine şaýat bolýar: aýazly howa, şemal öwüsmegi, köplenç ýylylyk üçin başgap geýmegimiz, howanyň gurak bolmagy, iýmitlenişiň üýtgemegi we ş.m. Saçyň bozulmagynyň alamatlary hökmünde hem çişmegini, guraklanmagyny, dykyzlygyny, kesişmegini görkezmek bolar. Gyşda saçymyza täsir edýän bu meseleleriň jogabyny nädip tapyp bileris? Ýaz paslyna çenli saçlarymyzy nädip gowy ýagdaýda saklap bolar?
Tertipli we owadan saçlar kelläniň sagdyn derisinden başlanýar. Şonuň üçin kelläniň derisiniň kadalylygyny saklamak üçin nemlendiriji we iýmitlendiriji täsir edýän, dogry şampuny saýlamak juda möhümdir. Iň oňat netijäni almak üçin balzama ýuwmagy ýa-da kondisioner täsirli serişdeleri ünsden düşürmäň. Nemlendiriji maskalar hem saça ideg etmäge uly ýardam eder. Olary saçyň ýagdaýyna baglylykda hepdede 2-3 gezek ulanmak bolýar.
Saçyňyzy fen bilen guradanyňyzda onuň gyzgynlygynyň täsirini pes derejede goýuň we saçyňyza ýokardan aşaklygyna howa akymyny gönükdirmek bilen kiçi konsentrator bölegini ulanyň, şeýlelikde hem saçyňyzy mümkin boldugyndan tekizläň.
Saçyň suwsuzlanmagynyň öňüni almak, saçlary döwülmeginden goramak, şeýle-de ýokumly maddalary saçlara deň paýlamak üçin olary yzygiderli kesmek zerur bolup durýar. Şunuň bile birlikde hem, yzygiderli dellekhana hyzmatyndan peýdalanyp durmak saçyň sagdyn süýümlerini saklamaga mümkinçilik berer, sebäbi saçyň bölünen uçlary köplenç dykylýar, bu bolsa sagdyn saçlaryň dökülmegine sebäp bolýar.
Gyşda howanyň temperaturasynyň pes bolýanlygy sebäpli, kelläniň damarlarynyň gan aýlanyşy ýaramazlaşýar, netijede saçyň köklerine kislorod we ýokumly maddalar az barýar. Kelläniň gan aýlanyşyny saçlary massaž edýän daragyň kömegi bilen 5-7 minudyň dowamynda kadalaşdyryp bilersiňiz. Gan üpjünçiligini intensiw gowulandyrmak kosmetiki amallar bilen hem üpjün edilip bilner: mikrotok terapiýa we krioterapiýa.
Dogry iýmitlenmegi we ter gök önümleri köp iýmegi ýadyňyzdan çykarmaň, arassalanan agyz suwuny köp içiň, şeýle hem witamin we mineral önümlerini ýygy-ýygydan iýiň.
Bu ugurda hünärmenleriň maslahat berýän iň amatly temperaturasy 35-40 derejedäki mylaýym suwdur. Aşa gyzgyn suw saçyň terliginiň we göwrüminiň ýitmegine getirip biler, sowuk suw bolsa kapillýary çäklendirip, saçyň iýmitlenmeginiň peselmegine sebäp bolup biler.
Saçlar — islendik zenanyň bezegi. Saçyňyza dogry ideg ediň we bahar paslyny owadan garşylaň.
Gyşky Olimpiýa oýunlary — Pekin 2022.
XXIV gyşky Olimpiýa oýunlarynyň başlamagyna sanlyja wagt galdy, eýýäm ertir — 4-nji fewralda Pekinde bu oýunlaryň açylyş dabarasy bolar. Dünýäniň 95 ýurdundan 4 müňden gowrak türgen sportuň 7 görnüşi boýunça özara bäsleşer. Oýunlarda umumylykda 109 medal gazanylar. Oýunlar 20-nji fewrala çenli dowam eder. Bu ugurda ilkinji ýaryşlar, has takygy körling boýunça geçirilýän ýaryşlar açylyş dabarasyndan 2 gün öň, 2-nji fewralda başlandy.
Nobatdaky Olimpiada-2022 oýunlary barada nämeleri bilmek zerur?
Bu sözler Olimpiýa hereketiniň esasy gymmatlyklarynyň birini — agzybirlige we parahatçylyga bilelikde ymtylmagy öz içine alýar. «Together for a Shared Future» şygary 79 teklibiň içinden saýlanyp alyndy. Munuň bilen bagly teklipler bolsa 2020-nji ýylyň maýyndan sentýabryna çenli aralykda kabul edildi.
Nobatdaky gyşky Olimpiýa oýunlarynyň resmi tumary Bin Dun Dun atly uly pandadyr. Häzirki zaman hytaý dilinde “bin” sözi birnäçe manylary aňladyp, esasan “buz”, manydaş sözleri bolsa “arassalyk we güýç” diýen düşünjäni aňladýar.
Bin Dun Dunuň keşbiniň guramaçylyk komitetine iberilen 5800 görnüşdäki tumarlardan aýratyn saýlanyp alynmagy örän täsindir.
Suratkeş Lin Sunçžen oýunlaryň nyşanyny döreden mahaly onuň esasynda “gyş” (冬) diýen düşünjäni aňladýan hytaý ieroglifini goýupdyr. Nyşanyň ýokarky böleginde konkide taýyjy türgeniň şekili, aşaky böleginde bolsa lyžada taýyjy türgeniň şekili ýerleşdirilen. Ortadan gelýän çyzgynyň zolagy bolsa hytaý daglaryny, lyža ýollaryny we taýylýan ýerleri aňladýar.
Buz üstündäki ýaryşlaryň ählisiniň (körling, hokkeý, konkide taýmak sporty), şeýle hem gar üstündäki dört ýaryşyň (snowbordda big-eýr we erkekleriň we zenanlaryň arasynda lyža fristaýly) geçjek ýeri bolan Pekiniň merkezinde;
Bobsleý, skeleton, dag lyžasy ýaly sport oýunlarynyň geçirilýän ýeri bolan şäheriň çetindäki Ýansin etrabynda;
Çžanszýakow şäherindäki Çunliniň meşhur gyş kurortynda erkin lyžada typmak, biatlon, garda typmak, lyžada bökmek, dagda typmak sport görnüşleri boýunça ýaryşlar geçiriler.
Bu oýunlar bilen baglylykda, tehnologiýanyň iň möhüm nou-hawy Pekinde tanyşdyrylan, sagatda 350 km tizlige ýetýän sürüjisiz ekspress otly bolar. Ekspres 8 wagondan ybarat bolup, 560 ýolagçyny gatnadyp bilýär. Ýokary tizlikli ýolagçy otlusy gyşky oýunlary kabul edýän şäherleri birleşdirer. Ekspresiň başga bir aýratynlygy bolsa, onuň göni ýaýlymda mümkinçilik berjek 5G telekommunikasiýa studiýasynyň bolmagydyr. Ykjam studiýasy bolan täsin otly žurnalistleri, türgenleri we sport hünärmenlerini daşamak üçin niýetlenendir.
Häzir Pekinde badalga alan oýunlar pandemiýa zerarly olimpiýa oýunlaryny guraýjylar, tomaşaçylar üçin berk çäklendirmeleri girizip, degişli ugurda rekord derejä eýe bolar. Ýaryşlara tomaşa etmek üçin petekleriň düýbünden satylmaýandygy we oýunlara goýberilen adamlaryň hem koronawirus analizlerini we PCR synaglary tabşyrýandygyny bellemek gerek. Emma oýunlaryň geçişine teleýaýlym arkaly tomaşa etjekler bolsa adatdakysyndan ep-esli köp bolar.
Ýer ýüzünde ýiti ýokanjyň, pandemiýanyň zyýanly täsirleriniň bardygyna garamazdan, Bütindünýä Olimpiýa jemgyýeti sport söýüjileriniň dünýäniň iň tejribeli türgenleriniň ýaryşyna tomaşa etmeklerine şert döredýär.
Gökderede ýerleşýän “Gala” medeni-dynç alyş merkezine syn.
Köp sanly okyjylarymyzyň haýyşy boýunça Gökderede ýerleşýän “Gala” medeni-dynç alyş merkezine syn etmegi makul bildik.
Şeýle hem “Gala” medeni-dynç alyş merkezinde myhman bolanlaryň teswirlerini diňlesek “sapaly dynç alyş türkmen tebigatynyň şypaly howasy bilen sazlaşýar” diýýärler.
Biz hem bu ajaýyp baha berilmäniň hakykatdygyna göz ýetirmek maksady bilen ir bilen Gökderä tarap öz awtoulagymyzda ýola düşdük.
Gökderäniň bagdyr-çeşme bilen uzanan ýolyndan gelýärkäň, ünsüň dessine ýoluň gyrasynda ýerlşen “Gala”  medeni-dynç alyş merkeziniň awtoduralgasyna çekýär.
Şahsy ulagy bilen gelýän myhmanlar üçin ýörite gurlan bu awtoduralga 100 ulaga niýetlenen.
Arassa howa, tas dag bilen boýdaş baglar, tebigatyň gözelligi bu ajaýyp künjege ilkinji ädimleriňi ädeniňden göwnüňi göterýär. Şol mahalam, täze dynç alyş-medeni merkeziniň hut şu künjekde gurulmagynyň düýp sebäbine göz ýetirýärsiň.
Awtoulagymyzy duralga goýup daglaryň arasynda gurlan “Gala” medeni-dynç alyş merkeziniň binasyna haýran galmak bilen synlap, onuň bilen içgin tanyşmak üçin girelgä tarap ugur aldyk.
Merkeziň ýanaşyk ýerlerinde pyýadalar hem-de awtoulaglar üçin köpri, awtoduralga hem göz öňünde tutulypdyr.
Dag tarapda işläp duran traktor bu ýerde ýene-de bir täze gurluşygyň başynyň başlanandygyndan habar berýärdi. Biz bada-bat bu gurluşyk bilen gyzyklandyk. Asyl görsek, myhmany gün-günden köpelýän “Gala” medeni-dynç alyş merkeziniň müşderileri üçin 150 orunlyk ýene-de bir awtoduralgany gurmak meýilleşdirilýän eken.
“Gala medeni-dynç alyş merkezine hoş geldiňiz!” diýip, bizi girelgede bu merkeziň ýaş ýolbeletleriniň biri Hurma garşylady.
Ýeri gelende aýtsak, bu ýerde myhmanlar üçin ýörite ýolbeletler berkidilen. Olar myhmanlary merkeze dolulygyna aýlap, onuň mümkinçilikleri, aýratynlyklary we dynç alyş ýerleri bilen tanyşdyrýarlar.
“Gala” medeni-dynç alyş merkezi gurlanda tebigatyň eçilenlerine hiç hili zyýan ýetirilmändir. Ýagny merkeziň ähli ýerler bag-bossana bürelen. Gaýtam merkeziň hünärmenleri tarapyndan täze agaç nahallary hem oturdylypdyr.
Merkezi aýlanyp ýörkäň, onuň döwrebap we milli bezegi ünsüňi özüne çekýär. Merkeziň umumy durky gadymy kerwensaraýlary ýatladýar. Emma onda döredilen döwrebap şertler göwnüňi göterýär. Hurmanyň aýtmagyna göra, bezeg işleriniň aglaba bölegini Türkmenistanyň halk suratkeşi Babasary Annamyradow ýerine ýetiripdir.
“Gala” medeni-dynç alyş merkezinde 6 sany restoran, şeýle hem dört sany açyk asmanyň astyndaky restoranlar (şol sanda olaryň biri howzuň başynda) bar.
Restoranlaryň her biri aýratyn ugra gönükdirilen. Ýöne müşderi haýsy restoranda oturandygyna garamazdan, göwün söýen tagamyny islan restoranyndan sargyt edip bilýär. Mysal üçin howzuň restoranynda otyryp, daşynda ýerleşýän restorandan sargyt edip bolýar.
Biziň ünsümizi çeken hyzmatlaryň ýene biri hem her stola aýratyn bir hyzmatçynyň berkidilendigidir. Ol müşderiler stola geçip oturan badyna olaryň ýanyna gelýär-de, özüni tanyşdyrýar. Soňra sargytlary kabul edýär. Sargytlar örän çalt gelip, iň gowy dynç alyş üçin hyzmatçylar hem öz tekliplerini berip durýarlar.
“Gala” restoranlaryň ýokary derejede hyzmat bermegi bize dessine olar bilen giňişleýin tanş bolasymyz geldi.
Lezzet bardyr näçe diýseň...
Ýokarda-da, aýdyşymyz ýaly, merkezde 6 sany restoran bar. Olar «Gaýa», «Balyk», «Gökdere», «Dagdan», «Jülge» hem-de «Depe» diýlip atlandyrylýar.
Birinji gatdaky «Gaýa» restorany 60 adama niýetlenendir. Bu ýerde, esasan, et önümleri we dürli içgiler bar.
«Dagdan» restoranynda daşary ýurt tagamlary bişirilýär, ol hem 60 adama niýetlenendir.
«Balyk» restoranynda bolsa bir wagtyň özünde 20 adam naharlanyp we medeniýetli dynç alyp bilýär.
Ikinji gatdaky «Gökdere» banketler zaly gadymy kerwensaraýlary ýadyňa salýar. Onuň açyk howa çykýan eýwany hem-de howza tarap çykýan gapysy hem bar. 100 adama niýetlenen zalda müşderilere milli we daşary ýurt tagamlary hödürlenilýär. Zalyň diwarlarynyň bezegi bu ýere gelenleri özüni orta asyrlarda ýaly duýmaga ýardam berýär.
Şu gatdaky banket zallarynyň ýene-de biri diýlip atlandyrylýar. 120 adama niýetlenen zal göwnüňi göteriji ýagty bezegleri bilen özüne çekýär. Zalda kiçiräk maşgala dabaralaryny geçirmek üçin hem şertler göz öňünde tutulypdyr.
«Gökdere» banketler zaly ýurdumyzda geçirilýän halkara maslahatlardyr dabaralara gatnaşyjy daşary ýurtly myhmanlary naharlanmaga çagyrmak üçin hem iň gowy ýerleriň biri. Bu ýerde ýurdumyzyň myhmanlary türkmen tagamlaryndan dadyp, ajaýyp türkmen tebigatynyň gözelliklerinden ganyp biler. Esasan hem, Aşgabatda Ýapyk binalarda we söweş sungaty boýunça V Aziýa oýunlarynyň geçirilýän günlerinde bu banketler zalynyň myhmany ýetik bolsa gerek.
Uly toýlary tutmak üçin bolsa «Depe» banketler zaly niýetlenipdir. Bu zal 800 adama niýetlenýär. Eger durmuş gurýan jübütler mundan beýläk bile geçjek ömrüniň ilkinji gününi nähili owadan göz öňüne getirýän bolsa, bu zal olara şol owadanlygy hem bagyşlap bilýär. Aýna üçekli zalyň üçegi dabaralary geçirijileriň, myhmanlaryň islegine görä, açylyp hem bilýär. Şeýlelikde, asmanyň parlak ýyldyzlary owadan toý agşamyna şaýat bolýar.
Göz öňüne getiriň...Toý gidip durka, toý mekanyň üçegi awtomatiki ýagdaýda açylýar... Dagyň ajaýyp tebigaty siziň toý şatlygyňyza şatlyk goşýar...
Bu restoranlardan başga-da, açyk howada hem üç sany dynç alyş toplumy bar. Olaryň ikisi 80, biri bolsa 60 adamlykdyr. Bu ýerden Gökderäniň ajaýyp tebigaty, Köpetdagyň beýik hem ýylçyr gaýalary göwnüňi göterýär. Käbir stollaryň başynda bolsa ýörite peç hem gurnalypdyr. Olar merkezde öz elleri bilen dürli tagamlary bişirmek isleýän müşderilere niýetlenendir.
Öz maşgalaňdyr-ýakyn dost ýarlaryň bilen bilelikde gelip, öz eliň bilen dürli tagamlary açyk howada bişirmek mümkinçiligi – biz bu barada aýratyn aýtman bilmedik. Dynç alşyň iň esasy lezzeti hem şunda ahyry!
Ýolbeledimiz Hurma bilen “Gala” medeni-dynç alyş merkeziniň başga bir şowhunly ýerine — howzuň kenaryna tarap ugradyk.
Ir sagat 8-den gije 23-e çenli işleýän merkezde 3 sany howuz bar. Uly adamlara niýetlenen howzuň çuňlugy 1 metr 70 santimetre ýetýär. Ol 350 adama niýetlenendir.
Çagalar üçin howuz bolsa 40 santimetr çuňlukda. Onda bir wagtyň özünde 150 çaga suwa düşüp bilýär.
Bu howuzlardan başga žakuzi hem bar. Tolkunlaryň ajaýyp oýunlarynyň arasynda wagtyňy şat geçirmäge mümkinçilik  berýän žakuzi hem hemişe adamdan doly.
Howuzlar akwapark bilen üpjün edilen. 15 metr beýiklikden howza tarap uzaýan açyk we ýapyk ýodalaryň her haýsynyň uzynlygy 100 metrden geçýär.
Howza dört sany ýörite bilimli hünärmen gözegçilik edýär. Olaryň biri akwapark ýodalarynyň başlanýan ýerinde, biri ýodanyň howza gelip direýän ýerinde dursa, ýene biri umumy gözegçidir. Dördünji gözegçi bolsa çagalar howzuna gözegçilik edýär.
Akwaparkyň ýodalaryndan typyp, howza düşmek isleýän çagalara we ululara ýörite gözükdirme berilýär. Hünärmenleriň maslahat berşi ýaly, ýodalar arkaly typýan adam ellerini atanaklaýyn görnüşde döşüne tutmaly.
Howza düşmegiň bahasy 9 ýaşa çenli körpelere mugt, 9-12 ýaş aralygyndaky çagalara 20, ululara bolsa 40 manat. Ýöne şu tölegde wagt çäklendirmesi ýokdur.
Suwdan haçan çykjagy bu ýere dynç alýanlaryň özüne bagly. Suwa düşýänlere ýörite bileklik berilýär. Bu bileklik olaryň ýörite tölegi amala aşyrandygynyň güwäsidir.
Suwuň ýylylygy hemişelik 27-28 gradus derejede saklanýar. Howuzlaryň suwy iki hepdeden çalşyrylyp durulýar. Howuzlar suwdan çykyp güneşlemek üçin ýörite kürsüler bilen hem üpjün edilendir.
Howzuň başynda açyk howadaky restoran hem bar. Eger bu ýere dynç almaga gelýänler, diňe restoranda dynç alyp, suwa düşmejek bolsalar, goşmaça töleg soralmaýar. Olar diňe iýen-içen zatlary üçin töleg geçirmeli.
Ýeri gelende aýtsak “Gala” medeni-dynç alyş merkezinde lukmançylyk bölümi hyzmat edýär. Ýokary bilimli, işine ussat lukmanlar bu ýerde ýüze çykyp biläýjek beden näsazlyklaryna ýa-da şikes ýetmelerine şol wagtyň özünde bejergi berýärler.
Bellemeli zatlaryň biri, merkezde dynç almak üçin tölegleriň nagt we nagt däl görnüşinde amala aşyrylýandygydyr. Bu bolsa merkezde dynç alýanlaryň hemişe nagt pul göterip ýörmek ýaly meselelerini aradan aýyrýar. Olar islendik töleg kartlary, şol sanda «Masterkart», «Visa card» ýaly halkara töleg kartlary arkaly hem töleg geçirip bilerler. Bu mümkinçilik esasan hem daşary ýurtly myhmanlar üçin amatlydyr.
Howza ýakyn ýerde çagalaryň oýun meýdançasy hem bar. Türkmen halk ertekileriniň gahrymanlarynyň şekili bilen bezelen meýdançadan peýdalanmak mugtdur.
Meýdançada bir wagtyň özünde 80 çaga wagtyny hoş geçirip bilýär.
Howzuň we çagalaryň oýun meýdançasynyň üsti gamyş telär bilen basyrylandyr.
Çagalaryň şadyýan gülküsine beslenen howuz bilen tanşyp ýörkäk, “Gala” medeni-dynç alyş merkeziniň guramaçysy Nazar ýanymyza gelip salamlaşdy. Biz mümkinçilikden peýdalanyp, Nazardan “Gala” medeni-dynç alyş merkezinde geljekde nähili täzelikler boljakdygy barada soradyk.
Geljekde nähili täzelikler bolar?!
“Gala” eýýämden ýurdumyzyň iň gowy dynç alyş merkezleriniň biri. Ýöne adminstrasiýa hyzmatlaryň hilini mundan beýläk hem gowulandyrmak üçin birnäçe meýilleri göz öňünde tutýar. Olaryň arasynda, ilkinji nobatda, diskont kart hyzmatynyň göz öňünde tutulýandygyny agzap bileris. Işjeň müşderilere ýörite diskont kartlar berler. Olar şol kartlar arkaly ýeňillikli söwda edip we her söwdadan soň, bonus utuklary ýygnap bilerler.
Geljekde merkeziň howzunda ýörite suw bäsleşiklerini geçirmek, bäsleşigiň ýeňijilerini dürli baýraklardyr merkezde dynç almakdaky ýeňillikler bilen höweslendirmek hem göz öňünde tutulýar.
Awtoulga hyzmatyny ýola goýmak hem merkeziň esasy maksatlarynyň biri. Ýakyn geljekde Aşgabadyň 3-4 ýerinden kiçi awtobuslar “Gala” medeni-dynç alyş merkezine gatnawy amala aşyrar. Bu bolsa merkeze gaýyp dynç almak isleýänler üçin uly ýeňillik bolar diýip umyt edýäris.
“Gala” medeni-dynç alyş merkezinde geljekde dag syýahatçylygyny amala aşyrmak işleri hem meýilleşdirilýär. Mahlasy, “Gala” dynç alýanlarda ýatdan çykmajak täsiri bagyşlamagy maksat edinýär.
Nazaryň paýlaşan maglumatlary üçin hoşallyk bildirip, çykalga tarap ýöneldik.
Awtoduralga tarapda özboluşly bezelen, ýürek şekilli ýere gözümiz düşdi. Ynananyň, bu aýtjaklarymyz “Galanyň” esasy aýratynlyklarynyň biri. Şonuň üçinem ony synymyza goşman bilmedik.
Tebigatyň goýnunda oturylýan ýörite ýerlerde nika dabaralary üçin ýörite ýer göz öňünde tutulypdyr.
Bu ýerde eýýäm bagtyýar döwrümiziň bagtly jübütleriniň ençemesiniň ömür nikasyndan geçendigini merkezde bolanmyzda gürrüň berdiler.
Nika baglaşylýan ýere barýan ýodajyklara çenli täsin görnüşde, romantizm äheňindäki bezegler özüne çekýär.
Her hepdäniň ahyrky üç gününde bolsa janly aýdym-saz hyzmaty yzygiderlikde dowam edip gelýär.
Mahlasy, bu ýerde bagtyýar durmuş gaýnap-joşýar. Mümkinçilikler oňaýly, hyzmatçylaryň ählisi güler ýüzli, myhmanlar çagalary bilen aýlanyp, suwa düşüp ýörler, restoranda naharlanýarlar, işewürler banket zallaryna geljekde topar bolup gelip, dürli myhmanlary kabul etmegiň mümkinçilikleri bilen tanşyp ýörler.
Awtoduralga;
Gökderäniň jana şypaly howasy;
Islän restoranyňda oturyp, beýleki restoranyň tagamyňy sargyt edip bolýanlygy;
Ýolbelediň myhmanlary girişde garşy almagy;
Çagalar bilen gyzykly dynç alyş;
Tölegleriň islendik görnüşde kabul edilmegi;
Howuzdan 9 ýaşa çenli çagalaryň mugt peýdalanyp bilmegi.
Ynanyň, biz žurnalist nazary bilen, bu ýerde entek nämeleriň ýetmeýändigini hem gözledik. Ýöne hiç bir zat tapyp bilmedik. Muňa özüňiz hem geleniňizde şaýat bolarsyňyz. Bir söz bilen aýdanymyzda “Gala” diňe amatlyklaryň, oňaýlyklaryň merkezi.
Netije, bu ýer maşgalaňyz, ýakyn dost-ýarlaryňyz bilen wagtyňyzy hoş geçirmek üçin iň gowy mekanlaryň biridir.
Bu ýerde türkmen myhmansöýerliginiň aýdyň beýany bar!
Sizem gelip görüň, çünki bu ýerdäki mümkinçilikler we lezzetli dynç alyş biziň gürrüňlerimiziň we şu ýazgylar bilen birlikde synlan suratlaryňyzyň çäginden has aňry geçýär.
“Gala” — göwün galaňyza gözellik bagyşlaýar.
Göreş asyrlardan geçen oýun.
17-27-nji sentýabrda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynda Türkmenistanyň abraýyny belende galdyrjak göreş boýunça gatnaşýan türkmen toparyndan ildeşlerimiziň tamasy uludyr.
Türkmen halky üçin göreş iň ýörgünli sport görnüşidir, munuň sebäbi bolsa ata-babalarymyzdan miras galan bu oýnuň asyrlardan aşyp, şu günlerimize gelip ýetmegidir.
Şonuň üçin hem, Olimpiýa şäherjigindäki Sportuň oýun görnüşleriniň toplumynda türkmen türgenleriniň maşgala janköýerleriniň öňünde çykyş etjekdigi olary biraz tolgundyrýar.
Göreşçi doganlar Batyr we Döwletmyrat Orazgylyjowlary sportuň bu görnüşine kakasy tejribeli göreşçi Öwezgeldi ugrukdyrdy.
“Biziň kakamyz ökde türgendi we biz onuň ýaryşyny görüp ulaldyk. Durmuşymyzda kakamyzyň täsiriniň uludygy bu sport bilen meşgullanmagymyza sebäp boldy. Ilkibada göreşçi bolmaga beden taýdan taýýar däldim. Emma kakam meni hemişe höweslendirýärdi . Onuň goldawy bilen men milli topara goşuldym” diýip, 70 kg agram dereje boýunça ýaryşjak 24 ýaşly Batyr gürrüň berýär.
Batyr maý aýynda 21 ýaşyny doldurýan jigisi Döwletmyrady hem bu sporta höweslenýänleriň hataryna goşdy.
“Elbetde kakamyzyň bizi bu sporta höweslendirmekde has köp goşandy boldy, ýöne Batyr ýaly däl. Bu sporta gatnap başlamagyma kakam ugrukdyran hem bolsa, agam Batyr has uly täsir etdi. Çünki kakamyň tutluşyklaryna gatnaşyp görenim ýadyma düşenok, emma doganymyň türgenleşiklerine ýany bilen giderdim. Şeýdibem, bu sporta höweslenip başladym. Indi biz bilelikde syýahat edýäris we dürli ýaryşlara gatnaşýarys . Doganymyň ýanymda bolmagy özümi ynamly duýmaga güýç berýär” diýip, 74kg agram derejesinde çykyş etjek Döwletmyrat belledi.
Doganlaryň kakasy entek hem häli-şindi oňyn maslahatlary berýär we olaryň iň söýgüli janköýeridir.
“Häzirki wagtda sport bilen birlikde türgenleşmegiň usullary hem üýtgedi, emma kakamyň tejribesi biz üçin görelde mekdebi bolup durýar. Ol biziň ýaryşlarymyza yzygiderli gatnaşýar we degerli maslahatlary berýär. Kakamyzyň bize ýolgörkeziji, has dogrusy tälimçi bolýanlygy üçin özümizi bagtly duýýarys” diýýärler.
86 kg agram derejedäki Didar Baýramow hem doganlar Orazgylyjowlar ýaly, maşgala agzasy, has dogrusy ejesiniň goldaw bermeginde bu sporta ugrukdy.
“Men göreş boýunça türgenleşmäge ýaňy mekdebiň birinji synpyna baran mahalym başladym. Çagalygyma dolansam, göreşçi bolmaga iň köp höweslendiren ejemdir. Men başga işler bilen hem meşgullanyp bilerdim, emma ejemiň göreşe gatnamaga ugrukdyrany üçin oňa ömürbaky minnetdar. Eger ol meni bu sporta gönükdirmedik bolsady, bu gün men Türkmenistan ýurdumyzyň adyndan çykyş etmek ýaly abraýa eýe bolmazdym” diýip, buýsanç bilen gürrüň berdi.
Saparmyrat Myradow göreş ýaryşa ugrukdyrany üçin ýekeje dogany Şatlyga minnetdarlygyny bildirýär.
“Şatlyk maňa sportuň göreş dünýäsiniň gapysyny açdy. Ol häzirki wagtda göreş bilen meşgullanmaýan-da bolsa, meniň gündelik türgenleşigimde möhüm orny eýeleýär. Agamyň türgenleşiklerini synlap, ýygy-ýygydan göreşiň inçe tilsimleri boýunça maslahatlar bermegi öz ukyplarymy kämilleşdirmäge örän uly täsir edýär. Oýunlar döwründe onuň maňa janköýerlik etmegi ýeňşe ruhlandyrar” diýip, 65 kg agram derejeli türgen gürrüň berdi.
Göreşde öz ornuny tapanlaryň biri-de Berdi Atabaýewdir. Sportuň bu görnüşine 18 ýyl öň başlan 31 ýaşly türgen öz toparynyň içinde iň tejribeli türgen hasaplanýar.
“20 ýyla golaý wagt bäri bu sport bilen meşgullanýanlygyma garamazdan, men häzir hem ýaryş düşekçesine çyksam, ýüregimiň urgusy batlanýar. Bu meniň göreş sportuny aşa söýýänligim üçin bolsa gerek. Göreşde ýeterlik tejribe gazananlygym sebäpli, ýurdumyzda geçiriljek Oýunlarynda 57 kg agram derejesinde çykyş edip, altyn medalyň eýesi boljakdygyma hem ynamym uly. Elbetde, bu aňsat bolmaz, emma men ýaryşmaga taýýar durun. Çünki, Aşgabat 2017 oýunlary üçin biz ýokary derejede türgenleşýäris” diýip, tejribeli türgen sözüni jemledi.
“Biz hepdäniň dowamynda 10 gezek türgenleşik geçýäris. Netijede, öz ukyplarymyzy ýerli ýaryşlarda görkezmekdir. Ýakyn wagtda Ispaniýanyň Madrid şäherinde, Russiýada ýa-da Eýranda 15 günlük taýýarlyk türgenleşigini geçeris we awgust aýynyň ahyryna çenli Ata Watanymyza dolanyp geleris”.
Tälimçimiz hem Oýunlardan garaşýan üstünliklerini biz bilen paýlaşdy.
“Häzirki wagtda erkin göreş boýunça türkmen türgenleri dünýäde 3-nji ýa-da 4-nji orny eýeleýärler. Biziň maksadymyz bolsa, iň ýokarky 2 ýerde bolmakdyr. Meniň pikirimçe, biziň taýýarlyk derejämiz gowy. Aşgabat 2017 oýunlary toparymyz üçin sport ýolundaky şowlulyklaryň başlangyç nokady bolar. Bu ýaryşlarda azyndan 3 ýa-da 4 medal alarys diýip ynanýaryn. Mundan pes netijä asla garaşmaýarys” diýip, tälimçi ynam bilen sözüni jemledi.
Gündogaryň beýik akyldarlary: Ibn-Sinanyň lukmançylyk ýörelgeleri, Al-Farabynyň saz ylmy baradaky eseri, Birunynyň astronomiýasy.
Gündogaryň ajaýyp jülgeleri we dag etekleri baý özboluşlylygy bilen dünýä siwilizasiýasynyň iň gadymy merkezlerini özünde jemleýär. Gündogar gadymy döwürlerden bäri özüniň syrly täsinligi, jadyly dünýäsi bilen meşhur syýahatçylary, gözleglerde gezen alymlary, şahyrlary, sazandalary we beýleki beýik şahsyýetleri haýrana goýup gelipdir.
Soňlugy bilen kompozitor N.Rimskiý-Korsakowyň «Şährizada» atly simfoniki eserine esas bolup hyzmat eden arap halkynyň täsin «Müň bir gije» atlandyrylan ertekileri, S.Rahmaninowyň sazynda beýanyny tapan «Gruziýanyň baýyrlarynda» atly A.Puşkiniň goşgy setirleri, Gündogaryň sazlary: surnaý, rebab, uda, simballar... bularyň ählisi bizi owadan topragyň, asylly däpleriň, has inçe duýgularyň döreýän dünýäsine iterýär.
Gündogar gadymy özboluşly taryhynda we medeniýetinde ajaýyp sahypalary ýazan beýik akyldarlaryň, pelsepeçileriň we ensiklopedik alymlaryň watanydyr. Olaryň arasynda dünýä belli akyldarlar — Al-Horezmi, Abu Reýhan Biruni, Al-Faraby, Ibn Sina, Mirzo Ulugbek, Zahyreddin Muhammet Babyr we başgalar bar.
Abu Nasyr Muhammet Al-Faraby (870-950) nusgawy musulman ylmynyň ösüşinde tutuş bir döwür bilen baglanyşykly görnükli türk akyldary, arap çeşmelerinde Aristotelden soň «ikinji mugallym» diýlip atlandyrylýan beýik filosof, logikaçydyr.
Ol 870-nji ýylda Farap şäherinde doglup, Bagdatda okap bilim alypdyr. Akyldar logika, pelsepe, matematika, lukmançylyk ýaly dürli ylymlary öwrenipdir, arap, türk, pars, grek dilleri ýaly birnäçe dilleri bilipdir. Bagdatda 20 ýyldan gowrak ýaşamak bilen, ýazgylarynyň köpüsini şol ýerde ýazypdyr. Emir Seýf-ad-Daul Ben Hamdanyň howandarlygynda Halap şäherine gidip, köşgünde öz döwrüniň meşhur akyldarlary bilen duşuşypdyr. Ýöne ony köşk alymy bolmak ýaly abraýly durmuş kanagatlandyrmandyr we Al-Faraby sada durmuş ýörelgesine eýerip, uzak ýollara syýahata gidýär. Baş maksady hakykata akyl ýetirmek we aň-bilim erkinligi bolan beýik filosofyň ýalňyzlygyny we hemişelik işini diňe okuwçylar bilen sapak geçmek özgerdipdir.
Alym-ensiklopediýaçynyň döredijilik mirasy örän uludyr. Onuň Ýewropada we Gündogarda meşhur bolmagyna goşant goşan Aristoteliň «Metafizika», «Etika», «Ritorika» ýaly eserlerine beren teswirleri, «Paýhas merjeni», «Filosofiki traktatlar», «Sypaýy şäheriň ýaşaýjylarynyň pikirleri barada traktat» ýaly eserleri giň meşhurlyga eýe bolupdyr.
Al-Farabynyň filosofik ulgamynda iň möhüm sosial hadysalaryň biri bilim bolup, onuň esasy maksady adamy kämillige ýetirmekdir. Alym özüne dünýäde uly meşhurlyk getiren «Uly saz kitaby» atly esasy eserinde aýdym-saz ylymlary, sazlaşyk elementleri, ritm, kompozisiýa tehnikasy, Arap halyflygynda bar bolan Merkezi Aziýa gurallary bilen içgin gyzyklanypdyr.
Çagalygyndan täsin ukyplaryny ýüze çykaryp, 10 ýaşyna çenli Gurhany ýatdan bilipdir. Heniz 12 ýaşynda mahaly onuň bilimi we aň-düşünjesi köpleri haýran galdyrýan eken, hatda ulular hem onuň ýanyna maslahat sorap gelip başlapdylar. Awisenna 16 ýaşynda Buhara emirini bejermek üçin çagyrylýar. Ol şu döwürde lukmançylyk we täze bejeriş usullaryny işläp düzmek bilen gyzyklanýan eken.
Ömrüniň dürli döwürlerinde Samany emirleriniň we Deýlemit soltanlarynyň köşk lukmany, şeýle hem Hemedanda wezir bolup işläpdir. Ibn Sinanyň ajaýyp ýady we pikir ýitiligi bolupdyr. Alymyň iň ajaýyp eserlerinden «Sagalmak kitaby», «Lukmançylyk ylmynyň kanunlary», «Abatlanyş» kitaby ýaly eserleri meşhur ylmy-lukmançylyk ensiklopediýalaryna öwrüldi. Olar logika, biologiýa, psihologiýa, aýdym-saz, astronomiýa ýaly ugurlara bagyşlanýar. Keselleriň beýany, mysal üçin süýji keseli, beýniniň merkezi organ hökmünde işlemegi; derman serişdelerini öndürmek we ulanmagyň usullary; balyň bejeriş ähmiýeti «Kanunlarda» esasy orny eýeleýär.
Awisenanyň ölmezinden ozal aýdan sözleri töweregindäkileri haýran galdyrypdyr: «Biz öz aklymyzda mahalymyz ölýäris we diňe bir zady özümiz bilen alyp gidýäris: Bu bolsa hiç zat öwrenip ýetişmedigimize düşünmek». Bu sözler güýjüni, saglygyny, ýaşlygyny, durmuşyny dünýä akyl ýetirmek üçin bagyş eden adamyň sözleridir.
X asyrda Gündogarda birnäçe iri gözleg merkezleri işläpdir: Müsürdäki Kair obserwatoriýasy, Eýrandaky Reý obserwatoriýasy we Halyf Mamunyň Merkezi Aziýadaky akademiýasy.
Biruny sanskrit, pars, sogdian, siriýa, ýewreý dillerini gowy bilýändigi sebäpli, tebigy ylmy terminleri bir dilden başga dile terjime etmegiň ýörelgeleriniň ösmegine hem goşant goşupdyr.
Gadymyýetiň beýik alymlary Gündogaryň dürli ýurtlarynda ylymlaryň döremeginde, sebitler bilen yklymlaryň arasyndaky alyş-çalyşyň giňeldilmeginde we umuman dünýä siwilizasiýasynyň ösmeginde möhüm hyzmaty ýerine ýetiripdirler. Olaryň özboluşly döredijiliginiň häzirki döwür üçin uly gymmaty we ähmiýeti bar.
Gündogaryň akyldar alymlary bolan Al-Farabynyň, Abu Reýhan Birunynyň we Ibn Sinanyň bilim ulgamyna edebiýat, ene dili, matematika, geografiýa, taryh, bedenterbiýe ýaly dersleri girizmek baradaky teklipleri häzirki zaman okuw meýilnamasynda üstünlikli ulanylýar we ruhy dünýägaraýşyň kämilleşmegine, ýaşlaryň fiziki taýdan berk bedenli ösmegine goşant goşýar.
Gündogaryň metjitleri: Yslam dünýäsiniň 7 sany täsin binagärlik nusgalary.
Dünýäniň döreýşi we köpgyraňly hem-de özgerip duran Ýer ýüzünde adamyň ykbaly bilen baglanyşykly çuňňur filosofiki hikmet Gündogaryň ajaýyp metjitleriniň binagärliginde we bezeginde beýanyny tapýar. Mälim bolşy ýaly, haýsy mezhebe eýerýändigine garamazdan, metjit dünýäniň ähli musulmanlary üçin Alla tagzym etmekde mukaddes, aýratyn umumy ybadat mekanydyr.
Musulman dünýäsiniň ýörelgeleri we dogmalary metjitleriň binalarynyň elementlerine nepis bezeg berýär. Dünýäniň musulmanlary öz dinine bolan tagzymlary üçin bu mukaddes ýerlere müňlerçe kilometr ýollary geçip gelýärler.
Mekgedäki Al-Haram metjidi (Saud Arabystany) — musulman dünýäsiniň esasy täsin metjidi bolup durýar. Bu metjit 638-nji ýylda gurlup, uzak asyrlaryň dowamynda birnäçe gezek durky täzelendi we abatlaýyş işlerini başdan geçirdi. Metjidiň meýdany 400800 inedördül metr hasap edilýär.
Metjidiň özboluşly gurluşy gadymy Gündogar gymmatlyklary bilen häzirki zaman binagärlik bezeglerini birleşdirýär (bu ýerde 7 sany eskalator we sowadyjylar bar). Mermer sütünler metjidiň içki böleklerini bezeýän bolsa, onuň 9 sany ajaýyp minaralary bolsa gök direýär (olaryň beýikligi — 95 metr). Käbe metjidiniň tapawutly aýratynlygy bolsa onuň dünýädäki musulmanlaryň esasy ybadathanasy bolup durýanlygydyr.
Medinedäki An-Nabawi metjidi (Saud Arabystany) — bu bina golýazma çeşmelerine görä, Muhammet pygamberiň ýaşan döwründe gurlupdyr. Musulman dünýäsinde ähmiýeti ikinji bolan bu metjit diňe bir yslam dinine uýýanlar üçin däl, eýsem köp sanly syýahatçylar üçinem zyýarat ojagydyr. Metjidiň merkezinde pygamberiň mazarynyň ýerleşýän Ýaşyl gümmezi ýerleşýär. Ybadathanada 10 sany minara  bolup (beýikligi - 105 metr), bu ýere bir wagtyň özünde 500 müňe çenli zyýaratçy ýerleşip biler.
Abu Dabi şäherindäki Şeýh Zaýed metjidi — mermerden gurlan we iki binagärlik stilini, ýagny pars hem-de arap binagärlik stillerini birleşdirýän yslam ybadathanasy. Onuň içerki howlusynyň arkalary we esasy girelgesi nagyşlar hem-de pars golýazmalary bilen bezelipdir.
Binanyň içine düşelen ajaýyp halylaryň ýokarsynda altyn zerler we kristallar bilen bezelen, dünýädäki iň uly lýustralaryň biri ýerleşýär (onuň diametri 10 metr, beýikligi 15 metr, agramy bolsa 12 tonnadyr). Mihrabyň öňünde däliziň çäksiz keşbini döredýän goşa sütünler we arkalar bar. Metjidiň daşky bezegini salkyn suwly howuzlardan öwüşgin alýan sarymtyl we gögümtil yşyklar gurşap alýar. Bu uly taslamany durmuşa geçirmekde dünýäniň 38 sany kompaniýasyndan 3500 sany işçi zähmet çekdi. Onuň gurluşyk işleri 12 ýyllap dowam etdi.
Bruneýiň Soltan Omar Ali Saýfuddin metjidi — Şa metjidi derýanyň kenarynda ýerleşýän we töwereginde owadan ýaşyl baglary, täsin dizaýnly çüwdürimleri jemleýän emeli laguna bilen sazlaşykly utgaşýar. Bu häzirki zaman yslam binagärliginiň ajaýyp nusgasydyr. Onuň esasy gümmeziniň beýikligi 52 metr bolup, oňa hakyky altyn çaýylandyr.
Mozaýkaly aýnadan, kesme arkalardan we mermer sütünlerden gurulan namaz okalýan ýer gözelligi bilen haýrana goýýar. Şa metjidiniň esasy guwanjy — Renessans döwrüniň stilinde we italýan binagärlik däplerinde gurlan minaradyr. Binanyň içinde Beýik Britaniýadan getirilen witražlar we lýustralar, Belgiýada hem-de Saud Arabystanynda dokalan kaşaň halylar, Wenesiýadan getirilen 3,5 million bölek özboluşly mozaýkalar ýaly kaşaň bezegler jemlenýär.
Stambuldaky Mawy metjit — özünde yslam we Wizantiýa binagärliginiň  alamatlaryny jemleýän, dünýäniň iň gadymy we owadan metjitleriniň biri. Gurhanyň süreleri we Muhammet pygamberiň aýdan sözleri ondaky gümmezleriň şekilleriniň esasyny düzýär. Namaz kylynýan ýer bolan mihrab bolsa mermerdendir, şeýle-de ondaky musulman dünýäsiniň mukaddesligi bolan gara daş zyýaratçylar tarapyndan Mekgeden getirilipdir.
Metjidiň 260 sany penjiresi oňa aýdyň şugla saçýar, yslamyň surat hem-de kalligrafiýa kanunlaryna laýyklykda nagyşlar bilen bezelen sütünlerdir arkalar özüniň gözelligi bilen haýran galdyrýar. Metjit Stambul şäheriniň taryhy böleginde ýerleşmek bilen, şäheriň binagärligi bilen kybap utgaşýar.
Metjidi özboluşly, gaýtalanmajak görnüşde şöhlelendirýän zadam köp sanly gül şekillendirilen ybarat bolan reňkli aýna penjirelerdir. Bu ýörelge musulman dünýäsinde metjitleriň dizaýnynda ulanylýan, umumy kabul edilen düzgünlerden gelip çykýar.
Nasyr al-Mülküň içki gurşawynyň umumy meýdany 2,9 müň inedördül metr bolup, onda ýerleşýän Merjen arka, 7 sany sütün hem-de 2 sany minara aýratyn täsir galdyryjydyr. Kaleýdoskopiki ýerine ýetiriliş usuly (üçburçluklar, romblar, bezegler) ýokardan Gün şöhlesiniň geçmegi bilen ajaýyp reňkdarlygy döredýär. Ýedi reňkdäki ýer plitalary we onda şöhlelenýän ajaýyp yşyklar metjidiň «Älemgoşarly metjit», «Gülgüne metjit», «Güller metjidi» diýen ýaly dürlüçe hili atlandyrylmagyna esas bolup hyzmat etdi. 1979-njy ýylda Eýran Yslam Respublikasynyň Hökümeti bu metjidi dini-medeni gymmatlyklaryň hataryndan aýyrmak bilen, ony muzeýe öwürdi.
Yslamabadyň Faýsal metjidi — ululygy boýunça dünýäde dördünji ýerde durýan we Günorta-gündogar hem-de Günorta Aziýada iň uly metjitdir. Taslamanyň awtory — türk arhitektory Widat Dalokaý metjidiň gurluşynda adaty gümmezleriň ýerine çarwa çadyryna çalymdaş gurluşy döretdi. Taslama dünýäniň 17 ýurdundan 43 teklip hödürlenen bäsleşikde ýeňiji boldy.
Içerki diwarlary mermer, mozaýkalar we pakistanly suratkeş Sadegaýin tarapyndan döredilen kalligrafiýa hem-de ajaýyp türk stilindäki lýustralar bilen bezelen metjidiň esasy zalyny dört sany minara (beýikligi 90 metr) gurşaýar. Metjidiň 10 000 hem-de 24 000 sany adamy özüne sygdyryp bilýän iki sany namaz okalýan zaly, şeýle-de 40 000 sany adam girmegi üçin niýetlenen esasy howlusy bardyr.
Köp sanly Gündogar metjitlerinde ussatlyk bilen sazlaşdyrylan gadymy milli däp-dessurlaryň we häzirki zaman dizaýn tehnologiýalarynyň sintezi yslam medeniýetiniň çeperçilik hem-de binagärlik äheňleriň iň ajaýyp nusgalarynyň beýanydygyny aýdyň görkezýär.
Güneşli miwe –  hurma kime peýdaly, kime zyýanly.
Sowuk günlerde tomus we yssy gün baradaky pikirleri oýandyryp,  «Güneşli miwe» adyny alan,  açyk mämişi reňkli hurma giçki güýz we gyş paslynyň iň arzyly önümidir. Bu miwäniň hemmeler tarapyndan aşa gowy görülmegi ýöne ýerden däldir. Çünki, bu miwäniň tagamy örän süýji hem-de  ynsan saglygy üçin diýseň köp peýdasy bar.
Hurma Gündogar Aziýada – Hytaýda we Ýaponiýada döräpdir. Bu önüm Ýewropa  XIX asyrda aralaşýar. Ilkinji gezek hurmany synap gören ýewropalylar lapykeç bolupdyrlar. Sebäbi, taninleriň aşgarlaýyş aýratynlyklary bolan bu ösümlikdäki fenolik birleşmeleri olara şeýle ýakymsyz tagam beripdir. Bu ýagdaý bolsa miweleriň doly bişmediginden bolupdyr.
Häzirki wagtda dünýäde bäş ýüz töweregi hurma görnüşi bar. Bu miwäniň  iň köp ýaýran görnüşi bolsa «Gündogar hurmasy» diýlip atlandyrylýan görnüşidir. Hurmanyň bu görnüşi örän süýji-de däl, gaty-da. Gündogar hurmasyny sowadyjyda doňdurylanyndan soň ýa-da birnäçe gün alma bilen bir haltada saklananyndan soň iýip bolýar. Bu miwäniň «Şaron» görnüşi gaty görnüşde bolup, örän süýji we şepbeşikli däl. Hurmanyň «Korolýok" görnüşi bolsa şokolad ýaly has garamtyl reňkde bolup, gaty süýji we näzikdir. Ýaňy-ýakynda bu miwäniň «Çopantelpek hurmasy» ýa-da «injir hurmasy» diýlip atlandyrylýan täze bir görnüşi ösdürilip ýetişdirildi. Hurmanyň bu görnüşiniň miweleri birneme tekizlenen we daşky görnüşi gül ýalydyr. Hurmanyň  «Bal hurmasy» diýlip atlandyrylýan bala meňzeş görnüşi sähelçe şepbeşiksiz, ýumşak we gaty näzikdir.
Häzirki zaman lukmançylygynda hurmanyň ähli görnüşleriniň deň derejede peýdalydygy ykrar edilýär.
Açyk mämişi reňkli hurmada göz üçin peýdaly bolan beta-karotini bilen A witamini aşa köp mukdarda bar. Bu önüm ýürek kesellerini we gipertoniýany bejermeklikde nepli bolan magniý bilen kaliý-de örän baýdyr. Hurmada demiriň köp bolmaklygy ony ganazlygyň ajaýyp bejeriş serişdesine öwürýär. Şeýle hem bu miwäniň düzüminde C witamini bar.  Hut şu nukdaýnazardan-da, hurma bu witamine baý sitrus miwelerinden tapawutlylykda aşgazanyň diwarlaryna oňyn täsir edýär.
Tiroid beziniň käbir kesellerinden ejir çekýänler üçin düzüminde ýod köp bolan hurmany ulanmaklyk örän peýdalydyr. Hurmadaky "B" witaminlerini şokolad bilen deň derejede goýýarlar. Sebäbi bu önümdäki  "B" witaminleri şokolad ýaly serotoniniň öndürilmegine we möwsümleýin durgunlyklyga, umuman erbet keýpiň bejergisine goşant goşýar. Hurmadaky C we PP witaminleri damarlaryň we kapilýarlaryň diwarlaryny berkitmäge kömek edýär. Bu miwe bedende holesteriniň derejesini hem sazlap bilýär.
Guradylan hurma önüminiň içegäniň bozulmalaryny we içgeçmäni bejermeklikde – gipertoniýany bejermeklikde we onuň öňüni almaklykda diýseň uly peýdasy bardyr. Hytaýda we Ýaponiýada gadymy döwürlerde hurma bilen garamükür keseli bejerilýärdi.
Adaty lukmançylyk hem hurma miwesinden sowa geçmeýär. Lukmançylyk pudagynda, hurmadan alnan taninleri operasiýadan soň derini bejermeklik we gemorroýa garşy çözgütleri öndürmeklik üçin ulanýarlar. Hurma tohumy bolsa işjeňleşdirilen uglerod önümçiliginde ulanylýar we bu miweden alynýan ekstraktlar iýmit goşundylaryny güýçlendirýär.
Hurma çalt horlanmaklyk üçin mono-dietanyň düzüm bölegi hökmünde ulanylýar. Hut şu nukdaýnazardan-da, düzüminde şekeriň we kaloriýanyň örän känligi sebäpli, köplenç, köp mukdarda hurma iýilýär. Ýöne, diýetologiýa hünärmenleri beýle berhiz bilen meşgullanmagy maslahat bermeýärler.
Hurmanyň ajaýyp abraýyna garamazdan, lukmanlaryň, diýetologiýa hünärmenleriniň we hatda kosmetologlaryň arasynda, bu miwäniň hemmeler üçin deň derejede peýdalydygyny, kadadan çykman, ähli keselleri diýen ýaly bejerýändigini inkär edýänlerde bar. Diýmek, hurmanyň ynsan saglygy üçin zyýanly taraplary hem bar.
Süýji keselli adamlar hurmany uly üns bilen iýmeli. bularyň iýýän hurmasy günde bir bölekden köp  bolmaly däldir. Eger düzgüni bozaýsalar, aşgazanasty mäzinden kynçylyk çekerler, böwrekde daşlaryň döremegine sebäp bolarlar.
Aşgazan-içege ulgamynda geçirilen uly operasiýalardan soň, hurmadan düýbünden gaça durmaklyk maslahat berilýär. Çünki, bu miwäniň içindäki taninler ynsanda güýçli gahar-gazabyň döremegine sebäp bolup bilýär. Hurmanyň düzümindäki ýod adamlarda bar bolan ýod ýetmezçiligi üçin peýdaly ýoddur, Ýöne, bedende ýody köp bolan adamlar üçin hurma iýmeklik örän zyýanlydyr.
Häzirki zaman lukmançylygynda özüne çekiji hurma miwesiniň dürli görnüşleri bilen artykmaç iýmitlenmeklige rugsat berilmeýär. Çünki, bu miwedäki  köp mukdarda süýüm bilen birleşdirilen taninler, käwagt aşgazanda iýmit süýümlerinden bir bölegiň –  fitobezoaryň emele gelmegine sebäp bolýar. Munuň ýaly daşlar bolsa içegäniň böwetlenmegine sebäp bolup biler.
Ýaponiýanyň ýaşaýjylary leňňeç etinden soň, hurma  iýmezlik barada berk maslahat berýärler. Ýaponlar  bu iki iýmiti bile iýmekligiň bedende taninleriň täsirini güýçlendirýändigini, şonuň netijesinde bolsa içegäniň böwetlenýändigini kepillendirýärler.
Günurmada ilkinji kömek nähili berilýär?
Gün şöhlesi dürli şöhlelenmeleriň güýçli çeşmesi bolup, olaryň içinde ultramelewşe şöhlesi wajyp ähmiýete eýedir. Olar az mukdarda adam bedenine, esasan hem, çagalar üçin has zerurdyr. Başgaça aýdylanda, olar adam bedeniniň ösmegi we kämilleşmegi üçin gerek bolan witaminleriň emele gelmegine gatnaşýar. Çendenaşa güýçli Gün şöhlesi agyr keselleriň, şeýle-de howply täze döremeleriň emele gelmegine sebäp bolup bilýär. Her bir adam çagalykdan başlap, Gün şöhlesini dürli derejede duýup başlaýar, ýagny, ilki mylaýym ýylylyk, soňra derisiniň gyzarmagy, Gün şöhlesiniň uzak wagtlap endamyna täsir etmegi deriniň ýanmagyna getirýär. Gün uran adamda ilkibaşda ýadawlyk, ysgynsyzlyk, kelleagyry, başaýlanma, aýaklarynda we arkasynda agyry emele gelýär, gaýtarmagy mümkin. Soňra gulaklarynda ses, demgysma, ýüregi çalt urmagy mümkin. Şeýle alamatlar ýüze çykanda, Gün uran adama gyssagly ýagdaýda ilkinji kömek berilýär. Munuň üçin ilki bilen, Gün uran adamy salkyn ýere (agajyň saýasyna, kölegä, salkyn otaga) geçirmeli. Soňra onuň kellesine sowuk kompress goýmaly. Eger-de Gün uran adam huşunda bolsa, salkyn suw bermeli, huşuny ýitiren bolsa, naşatyr spirtini ysgadyp, huşuna getirilensoň, gapdala öwürmeli. Tiz kömegi çagyrmaly.
Günden goranmak üçin açyk reňkli egin-eşikleri, başgaplary geýmeli, Günden goraýan ýörite äýnekleri dakynmaly. Tomsuna köp mukdarda agyz suwuny ýa-da gök çaý içmeli. Günüň gös-göni täsirinden goranmaly! Gök önümleri köpräk iýip, agyr, ýagly iýmitleri gündelik iýmitiň düzüminde çäklendirmeli.
Saglyk durmuş ýörelgesine eýermek saglygyň girewidir.
Güýz möwsüminiň saglyga peýdaly 9 sany miwesi.
Peýdasy — bu möwsümde ösdürilip ýetişdirilen gök önümler we miweler örän köp witaminleri we ýokumly maddalary özünde jemleýär;
Hili we tagamy — ýerli daýhanlaryň ýetişdirýän täze önümleri daşalmagy hem talap etmeýär. Olar, adatça daşamakda zaýalanmazlygy üçin gaýtadan işlenmäge hem golaý däldir;
Elýeterliligi — dükankarda önümleriň bollugy sebäpli olaryň bahalary hem elýeterli bolýar.
Ýeri, onsoň güýz möwsüminiň eçilýän bu miweleri haýsylarka?
Beýi — antioksidantlaryň, demir, kalsiý, kaliý, fosfor, mis, şeýle hem A, B, C, E we PP ýaly witaminleriniň gorudyr. Miwäniň düzümindäki pektin agyr metallaryň, holesteriniň, radionuklidleriň we beýleki zyýanly maddalaryň duzlaryny aýyrmaga ýardam edýär. Şonuň üçinem beýini howply iş pudaklarynda zähmet çekýän adamlara iýmek maslahat berilýär.
Beýi iýmit siňdiriş bozulmalary bilen ganazlygyň öňüni almaga kömek etmek bilen, şeýle hem ol diuretik we antiseptiki täsire eýedir.
Beýi miwelerinden köplenç jem ýa-da bal ýapylýar, ýa bolmasa-da ony bal hem-de hoz bilen garýarlar.
Brokkoli. Bu kelem şekilli gök önümiň peýdasy B, A, E, PP, K witaminleriniň we mikroelementleriň (selen, ýod, demir, kremniý, kalsiý we ş.m.) köp bolmagynda jemlenýär. Brokkoli kletçatkalara, metionine, aminokislotalara, beloklara we ş.m. baý önümdir.
Brokkoliniň 100 kilokaloriýasyndaky belogyň mukdary sygyr etiniňkiden hem köpdür.
Iýmit bilen utgaşdyrylan nar nerw we iýmit siňdiriş ulgamlarynyň işleýşini gowulaşdyrmaga, ýürek agyrysynyň howpuny azaltmaga ýardam edýär. Miundan başga hem naryň peýdaly häsiýetleri bedenden toksinleri aýyrmagydyr.
Itburun. Kawkazlylarda “Itburunyň ösýän ýerinde lukmanam gerek däl” diýen bir nakyl bar. Sagaldyş häsiýetleriniň oňa degişli edilmegi ýöne ýerden däldir. Witaminler, mikroelementler, organiki kislotalar, taninler, efir ýagy we beýleki peýdaly maddalar itburun miwesini halk lukmançylygynda esasy peýdalanylýan miweleriň birine öwürdi. Dümew, bokurdak agyry, ganazlyk, artrit, dizenteriýa we aşgazan-içege keselleri üçin lukmanlar itburuny maslahat berýärler. Itburundaky biologiki işjeň maddalar gan basyşyny kadalaşdyrmaga we kelle agyryny aýyrmaga kömek edýär.
Turp düzüminde bakteriýalaryň ösmegine we köpelmegine päsgel berýän biologiki işjeň maddalar ýaly fitonisidleriň bolandygy sebäpli sowuklamalaryň hem-de dümewiň öňüni almakda gymmatly ýardamçydyr. Onuň köküniň tagamy näçe ajy bolsa, düzümindäki fitonisidleriň mukdary şonça ýokarydyr.
Turp düzüminde köp mukdarda B1, B2, B3, B4, B5, C, E, PP, kalsiý, magniý, fosfor, demir, sink, natriý ýaly witaminleriň we elementleriň bolandygy üçin-de peýdaly bakja hökmünde öňe çykýar.
Kädiniň düzüminde käşirden 5 esse köp karotin bar. Adam bedenine düşmek bilen karotin şolbada görüşe örän peýdaly bolan A witamine öwrülýär. Şeýle hem bu önümde B, C, E, K toparlarynyň witaminleri we iýmit siňdiriş üçin peýdaly kletçatka bar.
Kädi çigidi düzümindäki sinkiň derejesi boýunça gök önümleriň arasynda üçünji orunda durýar.
Şipownik. Şipownigiň miwelerinden çaý demleýärler, şeýle-de jem gaýnadýarlar. Açyk mämişi we gyzyl reňkli miwelerinde limondan hem 10 esse köp bolan witaminler bar. Şipownigiň düzüminde antioksidantlar, pektinler, taninler, P we K witaminleri jemlenýär.
Şipownik — bu immunostimulýasiýa beriji, bakterisid, çişmä garşy we holeretiki serişdedir.
Hurma — bu ýoduň, magniýiň, demriň, kalsiniň, kaliniň, fosforyň, A, B we C witaminleriniň çeşmesidir. Hurma demir ýetmezçiliginiň anemiýasynda we awitaminozda, şeýle-de ýürek-damar ulgamynyň kesellerinde peýdalydyr peýdalydyr.
Miwe nerw ulgamynyň dikeldilmegine we bedeniň umumy saglygyna peýdaly täsir edýär.
Täsin ýeri, reňkli kelemiň diňe bir peýdaly maddalary öz içine alman, eýsem beden bilen dogry deňagramlaşdyrylýandygyny we gowy siňdirilýändigini bellemek gerek. Onda H we U ýaly seýrek duş gelýän witaminler bar, birinjisi bedendäki beloklaryň we ýaglaryň alyş-çalşyna jogapkär, ikinjisi aşgazanyň diwarlarynda bolup bilýän ýaralaryň bejergisine kömegini ýetirýär.
Mundan başga-da, reňkli kelem A, E, B, C witaminlerini hem-de mis, kaliý, magniý, kalsiý, ftor, demir, ýod we fosfor ýaly witaminleri düzüminde saklaýar.
Üns beriň: Bu makala diňe ir maglumat bermek maksatlydyr. Bu hili peýdaly önümlerden erbet maksatly peýdalanmazdan, doly hukukly bejergini çalyşmaga synanyşmaly däldir.
Güýzki gök-önümler saglygy berkidýär.
Güýz aýlary ýylyň iň witaminlere baý aýlary hasaplanýar. Şol sebäpden-de, bu döwürde öz saglygyňyz üçin mümkin boldugyça köp peýda almak gerek. Munuň üçin özüňiziň gündelik iýmitleriňize şu makalada ady agzaljak güýz nygmatlarynyň käbirini goşmak zerurdyr. Olardan iýmek bilen, özüňizi duýşuňyzy düýpli gowlandyrmak bolar. Şeýle hem güýzki gök-önümler adamyň saglygyny berkidýär.
Şugundyryň özi nämä degenok! Onuň düzüminde B topara degişli witaminler köpdür. Witaminleriň hut şol topary dyrnaklaryň, saçlaryň we deriniň sagdyn bolmagyna, şeýle hem nerw ulgamynyň dogry işlemegine täsir edýär. Şugundyr düzüminde saklanýan sinkiň mukdary boýunça gök-önümleriň arasynda öňdäki orunda durýar. Ondan başga-da, şugundyryň düzüminde demir we ýod köp. Mysal üçin, ony gipertoniýa (ganyň basyş güýjüniň ýokarlanmagy) keselinde iýmek peýdalydyr. Munuň üçin şugundyryň şerbetini we ary balyny deň möçberde garyp içgi ýasap, ony bulguryň dörtden biri möçberinde günüň dowamynda birnäçe gezek içmek bolar. Şeýle hem, şugundyryň düzüminde betanin ýaly madda bolup, ol düwnük (rak) çişleriniň emele gelmeginiň öňüni alýar. Şugundyryň reňki näçe goýy boldugyça, onuň düzüminde şonça-da betanin köp bolýar. Ýöne şugundyryň şerbetini köp mukdarda içmeli däldir. Sebäbi şeýle ýagdaýda böwreklerde agyry peýda bolup biler. Meselem, eger-de, böwreklerde daş bar bolsa, onda şerbet olaryň üýtgemegine getirip biler.
Bu gök-önüm minerallaryň hakyky hazynasydyr. Kelemiň düzüminde askorbin kislotasy limondakydan ýa-da mandarindäkiden hem köpdür. Eger-de, adam her gün kelem iýse, onda infarktyň we insultyň (beýnä gan inme) ýüze çykma howpy görnetin peseler. Kelemleriň içinde iň peýdalysy ak kelemdir. Ondan soňra brokkol (ýaşyl ot ýaly) we reňkli kelem durýar. Göwrelilikde toksikozdan gutulmak üçin duza ýatyrylan kelemiň suwuny içmek peýdalydyr. Emma kelemiň zyýanly tarapy hem bar. Bu gök-önümi ýokary kislotalylyk we pankreatit (aşgazanasty mäzleriň keseli) keselleri bolan ýagdaýynda ulanmaly däldir.
Bu miwe mikro we makro elementlere, organiki birleşmelere we witaminlere baýdyr. Olar efir ýaglarynyň kömegi bilen adamyň keýpini gowulamaga, dartgynlylygyny aýyrmaga we hat-da depressiýadan (tukatlykdan) çykarmaga ukyplydyrlar. Şeýle hem armyt biziň organizmimize energiýa berýär. Şol sebäpden-de, hünärmenler keýpsizlik wagtynda süýji önümleri däl-de, armyt iýmegi maslahat berýärler. Bu miwe temperaturaňyz peselen wagty hem peýda edýär. Munuň üçin bişen armytdan gaýnatma taýýarlamaly. Şeýlelikde, siziň organizmiňiz goşmaça witaminleri alar.
Hoz ýaglaryň we beloklaryň hakyky hazynasydyr. Hozlaryň islendik görnüşi adamyň organizmine oňyn täsir edýär. Mysal üçin, kelle beýnisiniň doly işlemegi üçin zerur kislotalar  gerek. Olar bolsa kedr hozunda we adaty hozda köpdür. Olara dürli işdäaçarlary we süýjülikleri garyp, özüňiziň gündelik iýmitiňiziň arasyna goşup bilersiňiz.
Kädi örän gymmatly iýmit önümidir. Özüniň az kaloriýalylygy we gowy siňýänligi üçin, ol köplenç çagalaryň iýmitine goşulyp bilner. Kädi kaliýa, pektinlere, karotinlere we witaminlere baýdyr. Şol sebäpden-de, ondan esasy naharlary we beýlekileri taýýarlamak bolar. Kädiniň düzüminde A witaminiň barlygy sebäpli, ol ýaralaryň, ýanyklaryň we aşgazanyň baş keselleriniň bejerilişinde hem peýdalydyr. Munuň üçin günüň dowamynda 2 gezek: irden we agşam bedeniň zeper ýeten bölegine gyrgyçdan geçirilen kädini goýmaly. Bu önümiň düzüminde organizmde toplanan artykmaç toksinleri, holestirini we dürli galyndylary çykarýan pektin süýümleri bar. Kädi göwrelilikde toksikozdan baş alyp çykmaga hem kömek edýär. Şu kesellerde kädi iýmek zyýanlydyr: süýji keseli, diareýa, pes kislotalylyk, gastrit (aşgazanyň nemli bardasynyň çişmegi) ýa-da aşgazanyň baş keseli. Ýokarlanan gaz emele gelme we içege kesellerinde hem bu önüm serasap peýdalanylmalydyr.
Alma nerw ulgamynyň dogry işlemegi we oňat uky üçin peýdalydyr. C witamini biziň immun ulgamymyza organizmimizi dürli hili infeksiýalardan (kesel ýaýradyjylardan) goramaga ýardam edýär. Ol, aýratyn-da, güýz möwsüminde gymmatlydyr. Almada organiki kislotalaryň barlygy sebäpli, ol adama güýjüni aňsat dikeltmäge kömek edýär. Aýratyn-da, agyr beden işjeňliginden soň. Gartaşan adamlar üçin kalsiý we magniý peýdaly bolar. Olar osteoporoz (süňküň gowşamagy) keseliniň ýaýrama howpuny görnetin azaldýar. Bu miwede bar bolan fosfor bolsa, beýniň işjeňligini artdyrýar we nerw ulgamyny berkidýär.
Nar juwanlygy saklamaga we işdäňi açmaga kömek edýär. Bu bolsa iýmitiň gowy siňmegine getirýär. Ol ýürek-damar ulgamynyň kadaly işlemegine ýardam edýär we gemoglobiniň derejesini ýokarlandyrýar. Şeýle hem organizmiň öýjüklerine mümkin boldugyça köp wagtlap öz durkunda saklanmaga kömek edýär.
Güýz: immunitetimizi gyş paslyna taýýarlalyň.
Gyş – Ýeriň her bir ýaşaýjysy üçin synagdyr, elbetde, muňa pasyllaryň biri-birinden düýpgöter tapawutlanmaýan ýeri bolan ekwatorda we oňa ýakyn zolaklarynda ýaşaýanlar degişli däldir. Hut gyş aýlarynda gün şöhlesiniň ýetmezçiligi, pes temperatura we ter gök önümleriň we miweleriň sarp edilişiniň azalmagy sebäpli, beden möwsümleýin ýokançlyklara has ejiz bolýar. Ultramelewşe ýagtylygyň we açyk reňkleriň ýetmezçiligi, möwsümleýin depressiýa çenli keýpiň peselmegine sebäp bolýar. Mümkin boldugyça az hereket etmek we has köp ýatmak islegi peýda bolýar.
Her bir adam bu hadysa bilen özüçe göreşýär. Kimdir biri özüni gyzgyn örtmäge synanyşýar we bar güýji bilen sowuk howadan gaça durýar, kimdir biri immunostimulýatorlary içip başlaýar. Başga biri bolsa, geljekde organizmi witaminler bilen doldurmak üçin tomusdan bäri miweleri we gök önümleri has köp iýmäge synanyşýar. Köplenç bu hileler peýdasyz, käbirleri bolsa zyýanly bolýar.
Bedenimizi gyşa taýýarlamak üçin näme etmeli?
Tomus witaminlerini “ätiýaçlyk üçin” doldurmak mümkin däl, sebäbi olar organizmde ýygnanman, derrew siňýär. Şonuň üçin tomusda näçe gök önümleri we miweleri iýeniňiz möhüm däl – organizmi gyşda witaminler bilen üpjün etmeli. Bu ýerde witaminler we mikroelementler toplumy kömege gelýär, olar organizmi deňagramly utgaşmalarda we dozirowkalarda peýdaly maddalar bilen üpjün edýär.
Wajyp duýduryş: witamin toplumlaryny kabul edeniňizde, özüňizi bejermeli dälsiňiz, witaminler – dermandyr, olary hökmany ýagdaýda lukman bellemelidir. Muňa garamazdan, witaminleriň we mikroelementleriň dogry saýlanan toplumlary özüňi duýşuňy we umuman durmuş hilini ep-esli ýokarlandyryp biler.
Dermanlary içmegi halamaýanlar adaty önümlerdäki witaminlere üns bermelidir. Ýylyň sowuk möwsüminde dürli sitrus miweleri peýda bolýar – olar C witaminiň güýçli çeşmesidir. Apelsinler, mandarinler, limonlar we greýpfrutlar gyş iýmitimizde hökman bolmaly. Şeýle hem süýji burç we kiwi miwesi C witaminine baýdyr.
B toparynyň witaminleri özüňi gowy duýmak we güýçli immunitet üçin möhümdir. Olar deriniň we saçyň ýagdaýyna oňyn täsir edýär, şeýle hem nerw ulgamyny güýçlendirýär. Bu witaminler haýwan önümlerinde – etde, balykda we ýumurtgada, bananlarda, hozlarda, şeýle hem kösükliler, tüwi, arpa, süle ýaly birnäçe ýarmalarda bolýar.
D witamini we sink gyş möwsüminde immuniteti güýçlendirmekde gowy täsir edýär.
Gyşda organizmi demir bilen iýmitlendirmeli. Demiriň ýetmezçiligi ganazlyga sebäp bolýar, ganazlyk – hemişelik gowşaklyk, ukusyzlyk, baş aýlanmak we immunitetiň peselmegini aňladýar. Iýmitdäki demir çeşmeleri – alma, sygyr bagry, et, greçiha ýarmasy, arahis hozy, gara şokolad, ysmanak.
Sowuklama möwsüminde ýagly balyklar has dogrusy, düzüminde bolan Omega-3 örän peýdaly. Doýgun bolmadyk ýag kislotalarynyň çişmä garşy täsiri bolup, olar immunitete oňyn täsir edýär. Munda deňiz balyklaryny we zeýtun ýagyny öz içine almak şerti bilen konserwirlenen balyklar hem peýdaly täsir edýär.
Bedeniň ýokançlyklara garşylygyny ýokarlandyrmakda beden berkitmegiň peýdasy hem öran ulydyr. Elbetde, bu ýerde çäräni berjaý etmek we organizmi ýuwaş-ýuwaşdan öwrenişdirmek möhümdir – taýýaryksyz buzly suwuň aşagyna girmeli däl we daşarky temperatura nol derejä ýetende, ýeňil eşikli ylgap başlamaly däl. Beden berkitmäni sowuk howa başlamazdan öň başlamaly we organizme bolan güýjüni tapgyrlaýyn köpeltmeli.
Ýüzmek we buzda typmak ajaýyp güýçlendiriji täsire eýedir. Sport bilen, esasanam, arassa howada ortaça meşgulanmak diňe organizmiň garşylygyny ýokarlandyrman, eýsem dartylmalaryň we şikes ýetmegiň howpuny ýokarlandyrýan we gyşda has az çeýe bolan we süýnýän myşsalaryň tonusyny hem ýokarlandyrar.
Immuniteti güýçlendirmek üçin witamin toplumlarynyň giň görnüşi “Boý Bodron” dermanhanasynda hödürlenýär. Bu ýerde diňe bir witamin ýa-da üçden köp bolmadyk witamineri özünde saklaýan serişdeleri däl-de, eýsem ulular we çagalar üçin mikroelementler bilen kadalaşdyrylan multiwitamin toplumlaryny tapyp bilersiňiz.
Köp lukmanlar adaty lukmançylyk usullaryna, hususan-da, derman ösümliklerine üns bermegi maslahat berýärler, olary “Boý Bodron” dermanhanasynda satyn alyp bilersiňiz.
“Boý Bodron” dermanhanasyndaky ähli dermanlar we lukmançylyk enjamlary “Türkmenstandartlary” Baş döwlet gullugynyň talaplaryna we GMP halkara standartlaryna doly laýyk gelýär. Dermanhana harytlaryň hilini kepillendirýär, sebäbi ol diňe ygtybarly üpjün edijiler bilen işleýär we dermanlary saklamak we ulagly daşamak üçin ähli düzgünleri berjaý edýär.
Hakyky iPhone: smartfonuň ýasama görnüşini tanamak üçin birnäçe maslahat.
«Apple» kompaniýasynyň önümleri Ýer ýüzünde iň gowy elektron tehnikalarynyň hatarynda tanalýar. iPhone smartfonlary ýokary hil kepilligi hem-de ygtybarlylygy bilen tapawutlanýar, käbir adamlar üçin bolsa ol üstünliklere sebäp bolýar.
Emma smartfonuň dünýä ýüzünde uly meşhurlyga eýe bolmagy onuň ýasama görnüşleriniň hem peýda bolmagyna getirdi. Smartfonuň ýasama görnüşleri örän köp öndürilip, kähalatda bolsa ony adaty smartfondan tapawutlandyrmak-da kyn bolýar.
Şonuň ýaly-da, adaty, has takygy hakyky iPhone diňe özüne mahsus bolan aýratynlyklary bilen tapawutlanyp, smartfony has giňden tanamaga ýardam edýär. Käbirleriniň aýtmagyna görä, tejribeli ulanyjy ony eline alanyndan tanap bilýär. Eger siz bu ugurda has tejribeli däl bolsaňyz ýa-da şu hili ýakynlaryňyz ýok bolsa, onda şu getirilýän maslahatlardan peýdalansaňyz ýerlikli bolar.
Hakyky iPhone smartfonunyň daşky göwrümi alýuminiý metalyndan taýýarlanylýar. Ol eliňe alanyňda agramly bolmalydyr (smartfonuň daşky keşbi alýuminiýe örän çalym etse-de, onuň agramy ýeňil bolsa enjamyň ýasamadygy baradaky pikire iterýär). Düwmeler we boltlar smartfonuň reňki bilen deň bolmalydyr, USB birikdirmesi bolsa gowşak hem, enjama has girizilen hem bolmaly däldir. iPhone smartfonunyň arkasy aýryp bolmaýan görnüşde bolup, ony diňe boltlary towlap açyp bolmaýar.
Muny bilmek zerur: Hakyky iPhone smartfonunda iki sim karty bolmaýar, şeýle-de onda fleş ýat we antenna hem ýokdur. Bu aýratynlyklaryň bolmagy eýýäm enjamyň ýasamadygyny alamatlandyrýar.
iPhone-iň arkasynda ýerleşýän meşhur alma nyşany enjama ýelimlenen däl-de, çaýylan görnüşdäki metaldandyr. Onuň gabyndaky alma bolsa basylyp ýasalan görnüşdedir.
Hakyky iPhone smartfonlary elmydama polietilen gapda brendiň hakyky nauşnikleri, SIM karta çykaryjy we adapter hem-de zarýad beriji kabel bilen oňat gaplanan görnüşde gelýär. Şeýle hem olaryň resminamalary bolýar. Original zarýad berijiniň simi bolsa galp zarýad berijilerden has ýumşak we çeýe bolýar. Ähli garnituralar hiç bir päsgelçiliksiz we örän tekiz görnüşdedir.
Programma üpjünçiligi. Ýasama iPhone-larda Siri we «iPhone-y tapmak» ýaly programmalar işlemeýär we olarda AppStore düwmä basanyňda Google Play internet dükanyna girýär. Mundan başga-da, hakyky iPhone-larda iTunes-li awtomatik sinhronizirleme bolýandyr.
Ulanylýan enjamyň hakykydygyna göz ýetirmek üçin 15 belgiden ybarat bolan IMEI identifikasiýa barlagyndan peýdalanmak has ygtybarlydyr. Ony telefonyň arka ýüzünden ýa-da Sim kart ýerinden tapyp bolýar. Eger iPhone smartfonuňyz hakyky bolsa, ol baradaky ähli esasy maglumatlar ýüze çykýar. Ýasama smartfonlarda bolsa ekranda onuň hakyky däldigi baradaky ýazgy peýda bolýar.
Halk lukmançylygyndan maslahatlar.
Azganlylyk.
Şugundyry arassalap, böleklere bölmeli. Olary 3 litrlik banka salyp, üstünde 1 nahar çemçesi duz we şeker atmaly. Soňra banka dolýança gaýnag suw guýup, üç günüň dowamynda saklamaly. Taýýar ergini üç wagtyna ýarym bulgurdan (stakan) içmeli. Erginli bankany sowadyjyda goýmaly.
Ysgynsyzlyk.
Ýarym bulgur gaýnan suwda 1 çaý çemçesi alma sirkesini eretmeli. Her gezek erginiň birazragyny eliň aýasyna guýup, ilki bilen barmaklara, ellere, egne çenli çalyp owkalamy. Soňra ýuwaş-ýuwaşdan bedeniň beýleki ýerlerine geçip, dowam etdirmeli. Ergin bilen owkalamak aýaklaryň barmaklarynda tamamlanmaly. Ýatda saklaň, mata ýa-da polotense ulanmaly däl.
Ýatgy boýunjygynyň ýarasy.
Ýarym çaý çemçesi kastor ýagy, 1,5 çaý çemçesi ary baly, 3 çaý çemçesi aloe şiresini mazaly garmaly. Ergini öňünden taýýarlap goýlan arassa hasa bölegine, eger, mümkin bolsa tampona siňdirmeli. Ýatmazdan öň ýuwnup, tampony ýatgynyň boýunjygyna degrip ýerleşdirmeli. Bejergini 15 gün dowam etdirmeli. Bellik: kastor ýagy we tampony dermanhanalardan alyp bilersiňiz.
Hor çekmek.
Ýatmazdan 3-4 sagat öň burna ösümlik ýagyndan 1-2 damja damdyrmaly. Şeýle-de burnuň içini ýaglamaly. Ösümlik ýaglaryndan günebakar, çasaran (oblepiha) ýa-da mekgejöwen ýagyny ulanmak maslahat berilýär.
Süýji keseli.
6 sogany gabygy bilen ýuwmaly hem-de howurpeçde bişirmeli. (Ak sogan bolmaly däl). Sogan bişensoň, emaý bilen gabygyny aýyrmaly. Her gün 3 wagtyna nahardan öň 2 sany sogany iýmeli. Bejerginiň dowamlylygy 1 aý. Şu bejergiden soň şekeriň gandaky mukdary 6-8 aýyň dowamynda kadaly bolýar. Soňra bejergini ýenede gaýtalamaly.
Bejergi wagtynda agyzdan soganyň ysyny aýyrmak üçin petruşkanyň otuny ýa-da alma iýmek maslahat berilýär.
Halkara Pul Gaznasynyň wekilýeti, Türkmenistandaky iş saparyny tamamlady.
Halkara pul gaznasynyň wekilleri, Türkmenistanda iki taraplaýyn şertnamanyň 4-nji maddasynyň çäginde iş sapary bilen bagly maslahatlaryny tamamladylar. Resmi wekiller Ýurdyň makroykdysadyýetine bolan garaýşlaryny beýan etmek bilen, 2017-nji ýylyň jemi boýunça maliýe ulgamyndaky ösüşlere, umuman ykdysadyýetiň jemleri boýunça baha berdiler. Geçirilen iş saparyň netijesi boýunça press-reliz taýýarladylar;
“Türkmenistanyň ykdysadyýeti daşky gurşawyň oňaýsyz hem bolsa, gowulaşýan ýagdaýlaryna uýgunlaşmagy dowam edýär. Resmi derejede yglan edilen ösüş depgini 6.5 göterime deň bolup, muňa tebigy gazyň eksportynyň hem-de importyň ornuny tutýan önümçilikleriniň artmagy, şeýle hem giň gerimler bilen alnyp barlan karz syýasaty ýardam berdi. 2017-nji ýylyň dekabr aýynda hümmetsizlenme görkezijisi ýyllyk derejesi, durmuş ýeňillikleri babatyndaky özgertmeler, döwlet býujetiniň hasabyna maliýeleşdirilýän maýa goýumlary bilen bagly pul-karz ekspansiýasy netijesinde 8 göterime barabar boldy. Birnäçe sany iri möçberli taslamalaryň tamamlanmagy netijesinde geçen ýylda ykdysadyýete gönükdirilen umumy maýa goýumlaryň paýy JIÖ-e bolan gatnaşygy 2016-njy ýyldaky 47 göterimden 41 göterime çenli azaldy. Geçen ýylda gündelik amallar hasabynyň ýetmezçiligi h em 2016-njy ýyldaky JIÖ-niň 20 göterimine deň bolan gatnaşygyndan 11 ½ göterime deň boldy. Tebigy gazy gaýtadan işleýän täze toplumlarynyň ulanmaga berilmeginiň meýilleşdirilmegi ykdysady işjeňliginiň geljekki ösüşine ýardam berer.
HPG-nyň hünärmenleriniň pikirlerine görä ykdysady syýasatyň gysga döwür üçin esasy maksady öňküsi ýaly daşky gurşawyň näsazlyklarynyň täsirini peseltmek üçin degişli çäreleri kabul etmekden ybarat bolar. Ýakynda ykdysadyýete gönükdirilýän düýpli maýa goýumlaryň möçberiniň peseldilmegi oňaýly baha mynasypdyr,emma daşarky ýetmezçiligiň möçberi hasaba alnanda, milli puluň alyş-çalyş hümmetini sazlamak boýunça, şeýle-de salgyt-býujet we pul-karz syýasatyny has-da berkitmek babatynda goşmaça çäreleri kabul etmek zerurlygyna seretmek gerek. Mundan başga-da, importa we beýleki gündelik halkara töleglere amala aşyrylýan daşary ýurt pul kadalaşdyryşyň çärelerini gowşatmaklyk ýokary derejede zerur bolup durýar. Geçirilýän düzediş çäreleriniň depgini we düzümini ykdysady ösüşe we ilatyň gowşak gatlaklaryna ýaramaz täsirini ýetirmezden sazlamaly.
Ösüşiň täze ýedi ýyllyk maksatnamasy has-da diwersifisirlenen bazar ykdysadyýetiň esasynda uzak möhlet üçin durnukly we hemmetaraplaýyn ösüşi höweslendirmek maksady üçin düzümleýin özgertmeleri çuňlaşdyrmaga we çaltlandyrmaga mümkinçilik berýär. Ykdysadyýetiň hakyky (önümçilik) bölegindäki özgertmeler administratiw çäreleriň we kadalaryň ýönekeýleşdirilmegine, döwlet kärhanalaryň özgerdilmeginiň we hususylaşdyrylmagynyň tizleşdirilmegine, şeýle hem göni daşary ýurt maýa goýumlaryň çekilmegine gönükdirilen bolmaly. Erkin ykdysady zolaklarda iş tertibiniň ýönekeýleşdirilmegi täze hususy, şol sanda daşary ýurt maýadarlary çekmeklige mümkinçilik döreder. Islendik oňaýly tejribäni bolsa Türkmenistanyň beýleki künjeklerinde giňden ýaýratmak gerek.
Soňraky alnyp baryljak salgyt-býujet, pul-karz we maliýe özgertmeleriň öňki gazanylan ösüşlere daýanyp, Türkmenistanyň ösüşine ýardam bermäge mümkinçilik bar. Býujet ýetmezçiliginiň peseldilmegini döwlet maýa goýumlary amatly şertlerde ýerleşdirmek, çykdajylaryň netijililigini ýokarlandyrmak we ilatyň gowşak gatlaklaryny goramak bilen birlikde ýeňillikleri goşmaça özgertmek arkaly goldamaly. Geljekde saglygy goraýyş we bilim üçin çykdajylary ýokarlandyrmak arkaly döwlet çykdajylarynyň akymyny maddy toplaýyşdan adam kapitalynyň artyrylmagyna gönükdirmek maksada laýyk bolar. Halkara tejribä laýyklykda, Merkezi bankyň döwlet gymmat bahaly kagyzlary bazaryndaky işjeňligini ilkinji bazardan ikinji bazara tarap gönükdirmek we şol bir wagtda pul ulgamynyň durnuklylygyny üpjin etmek maslahat berilýär. Merkezleşdirilen karzlardan tapgyrlaýyn ýüz döndürilmegi, karzlaryň bahasy kesgitlenende töwekgeçiligi bahalandyrmaklygyň giňden ulanylmagy, şeýle hem maliýe dolandyryşyň has berk binýadynyň bolmagy orta möhlet üçin maliýe durnuklylygy saklamaga ýardam berer. Häkimiýet edaralary tarapyndan Döwlet býujetini orta möhlet üçin meýilnamalaşdyrmak, býujet hasabatlylygyny Döwlet maliýesiniň statistikasynyň 2001-nji ýyl üçin gollanmasyna laýyklykda düzmek, şeýle-de milli kadalaşdyrmasynda Bazel ýörelgelerini ulanmaklygy göz öňünde tutýan maliýe bölegiň kadalaşdyryş ulgamyna gaýtadan seretmek ýaly birnäçe düzümleýin özgertmeleri meýilleşdirilýär. Bu özgertmeleri mümkin bolan pursatyndan amala aşyrmaly.
Makroykdysady we maliýe maglumatynyň (görkezijileriniň) has-da giňden ýaýradylmagy we onuň hiliniň aýratyn ýokarlandyrylmagy ykdysady akymlara has gowy düşünmäge, daşary ýurt maýa goýumlary çekmäge we bütindünýä maliýe bazarlaryna çykmagy ýeňilleşdirmäge goşmaça ýardam berer.
Haly hakynda meşhur 6 maglumat.
Asyrlar boýy halylar adamzat ýaşaýşynyň hemrasy bolupdyr. Olaryň meşhurlygy häzirki günlerde hem pese gaçmaýar. Şeýle-de bolsa ilkinji halynyň haçan dokalandygy hakynda takyk maglumaty aýtmak kyn. Birnäçe halklaryň birek-birekden habarsyz haly dokamak işi bilen bir döwürde meşgullanyp başlamagy haýran galdyryjydyr.
Halylar hakynda birnäçe gyzykly maglumatlary siz bilen paýlaşmak isleýäris.
Ermitaž muzeýinde dünýä gymmatlygy hasaplanýan gadymy pazyrak halysyny görmek bolýar. Ol özüniň ilkibaşdaky görnüşini saklap galmagy başarypdyr. Bu gymmatly tapyndy depäniň buzly gatlagynyň astyndan tapyldy.
Halyçylyk adamzadyň ele alan hünärleriniň iň ilkinjileriniň biri hasaplanylýar. Şonuň üçin-de ol ÝUNESKO-nyň medeni mirasynyň sanawyna girizildi.
Niderlandiýada dizaýnerler tarapyndan metal çüýler, aş önümleri we beýleki materiallar arkaly döredilen täsin halylaryň sergisi guralýar. Üýtgeşik önümlerden taýýarlanan bu halylaryň gözelligi haýran galdyrýar.
Gyzyl halylaryň patyşalara, ýolbaşçylara we baý adamlara laýyk görülýändigi hemmelere mälimdir. Amerikan gurnaýjysy gyzyl halyny golliwud filmleriniň ilkinji gezek görkeziliş dabarasynda ýazmak bilen bu adata üýtgeşme girizipdir. Onuň bu başlangyjy häzirki wagtda hem kino durmuşynyň möhüm wakalarynda dowam etdirilýär.
Orta asyrlarda Ýewropada halylar ýaýramandy. Olaryň wezipesini gamyşdan we onuň baldajyklaryndan taýýarlanan önümler ýerine ýetiripdir. Bu düşekçeler hapalanýança peýdalanylypdyr. Soňra olar arassalanmazdan zyňylypdyr.
Pars döwletinde gadymy ýüpek el halysy 2008-nji ýylda auksionda ABŞ-nyň 4 450 000 dollaryna satyldy. Ol häzirki güne çenli auksionda satylan iň gymmat bahaly halydyr.
Halylar hiç haçan öý bezeginde öz döwrebaplygyny ýitirmeýär. Öý eýeleri haly saýlamakda öz islegine salgylanýarlar. Şeýle-de bolsa bu ugurda hünärmeniň maslahaty artykmaçlyk etmez. Haly we haly önümleriniň bazarynda tejribeli hünärmenler «Arzuw haly» dükanynda zähmet çekýärler. Olar müşderiniň islegine we talabyna görä, haly harytlaryny saýlamaga ýardam edýärler. Halylary ölçemek we gyralaryny ýörmemek işleriniň mugt ýerine ýetirilmegi müşderiler üçin uly amatlylygy döredýär.
«Аrzuw haly» dükanlary Aşgabat şäheriniň G.Kulyýew köçesiniň ugrundaky «Beýik bina» söwda merkeziniň birinji gatynda, Mary şäheriniň halkalaýyn ýolunyň(geçelge) ugrunda, şeýle hem Türkmenabat şäheriniň Azatlyk köçesiniň 3-nji kwartalyndaky «Saraý» söwda toplumynda ýerleşýär.
Haly satyn almazdan ozal nämeleri bilmeli.
Otagyňyzyň içi birahat, gutarnyksyz ýa boş görnüşe eýemi? Şular ýaly ýagdaýlarda otaga haly bilen rahatlyk, gözellik hem kaşaňlyk berip bilersiňiz. «Arzuw haly» dükanynyň hünärmenleri haly satyn almazdan ozal nämä üns bermelidigi hakynda gürrüň berýärler.
Halynyň haýsy otaga ýazyljakdygyna üns bermek hökmanydyr. Şonuň bilen baglylykda, onuň ölçegini, bezegini we görnüşini saýlap bolar. Meselem: uzyn süýümli halylar çaga üçin niýetlenen we ýatylýan otaglara laýykdyr. Girim-çykymyň has köp bolan ýerlerine ýazmak üçin ýylmanak süýümli halylar saýlanyp alynmalydyr.
Otagy haly önümleri bilen dolulygyna ýylatmak isleýäňizmi ýa-da olary diňe otagyň belli bir bölegine üns çekmek üçin  peýdalanýaňyzmy? Birinji ýagdaýda halylaryň göwrümine üns bermek zerurdyr. Olaryň kömegi bilen uly bir otagy hem iki bölege bölüp bolar. Şonda kiçi ölçegli  halyçalar ýumşak mebelleriň öňüne ýa-da žurnal stollarynyň aşagyna ýazylsa, has maksada laýyk bolar.
Haly satyn alnanda, diňe onuň daşky görnüşine däl, eýsem düzümine hem üns bermelidir. Ol halynyň berkligini kesgitleýän ilkinji görkezijidir. Iň oňat görnüş tebigy hem sintetik materiallar garyşdyrylyp dokalan halylardyr. Eger-de esasy maksadyňyz otagy bezemekden ybarat bolsa, onda tebigy halylary saýlaň. Çünki olar näzikligine garamazdan, kaşaň hem janly görnüşi döredýärler.
Gönüburç görnüşli halylar indi nusgawy häsiýete eýedirler. Şonuň üçin-de olar islendik otaga gelşik berýär.
Uly bolmadyk tegelek görnüşli halylar bezeg üçin has maksada laýykdyr.
Kesgitli görnüşe eýe bolmadyk halylary otagyň belli bir bölegine ünsi çekmek üçin ulanmak ýerliklidir.
Haly we beýleki düşelýän önümler otaga şähdaçyk görnüş bermelidir.
Öý goşlarynyň has dykyn görünmezligi üçin, iri nagyşly halylary tutularyň we beýleki goşlaryň açyk reňkli otaglarynda ýerleşdirmeli.
Açyk hem goýy reňkleriň sazlaşygyny özünde jemleýän halylary ýagtylygyňdyr Gün şöhlesiniň düşmeýän otaglaryna ýazmak maksadalaýykdyr.
«Arzuw haly» dükany Türkiýäniň, Eýranyň we Türkmenistanyň iň öňdebaryjy haly kärhanalary bilen hyzmatdaşlyk edýär. Bu ýerdäki harytlaryň görnüşi yzygiderli täzelenip, iň döwrebap halylar bilen üsti ýetirilýär.
«Arzuw haly» dükanynyň harytlary bilen onuň sosial ulgamy arkaly tanşyp bilersiňiz.
Haly — hem owadan, hem peýdaly.
Haly — rahatlygyň, gözelligiň we döwrebaplygyň serişdesi. Ýerlikli saýlanan haly diňe bir öýi bezemek bilen çäklenmän, eýsem onda rahatlygy hem döreder. Şeýle hem halylar peýdaly häsiýete eýedir. Emma bu barada hemmelere mälim däldir. Şoňa laýyklykda, halylaryň esasy peýdaly taraplaryny sanap geçeliň.
Haly düşelgeleriniň ýerlikli saýlanyp alynmagy bilen öýüň belli bir bölegini has-da aýratynlandyryp bolar. Şunda halylaryň reňki otagyň içki bezegi bilen utgaşdyrylsa, onuň göze ýakymlylygy has-da artar.
Haly sesleri geçirmezlik üçin iň gowy serişdeleriň biridir. Goha, şagalaňa ýakyn goňşularyňyz bar bolsa, onda ynjalyk bermeýän sesi aradan aýyrmak üçin halylaryň hyzmatyndan peýdalanyň. Olar siz üçin gözelligiň çeşmesine öwrülip biler. Halylaryň süýümi näçe uzyn boldugyça, olaryň ses geçirmezlik ukyby-da şonça ýokarydyr.
Jaýyň ýer poly zaýalanmakdan we hapalanmakdan goramak halylaryň esasy wezipesidir. Şunda aşhana, girelge we myhman otaglary ýaly girim-çykymyň kän ýerlerine haly düşemek has maksada laýykdyr. Wagtyň geçmegi bilen könelen halyny täzelemek öý eýelerine ep-esli derejede ýeňildir.
Hemmämiz agyr iş güni tamamlanandan soň, rahat öýümize dolanmaga howlukýarys. Öýde şeýle rahatlygy döretmekde bolsa owadan hem döwrebap halylaryň hyzmaty uludyr. Olar maşgala agzalarynyň we myhmanlarynyň gözüni dokundyryp, keýpi çaglygyny artdyrar.
Aşgabatlylara şeýle halylaryň dürli görnüşlerini «Arzuw haly» dükany hödürleýär. Bu ýerde kiçi we uly göwrümli, dürli we bir reňkli, tekiz we tüýjümek, ýüň we ýüpek halylary bar. Dükanda her bir müşderi öz göwnündäki halyny tapyp, öýüne bezeg berip biler.
«Arzuw haly» dükany öýüň otaglaryny ölçemek we halylary onuň ölçegine görä, kesip sazlamak işlerini mugt ýerine ýetirýär. Her bir müşderä özboluşly çemeleşme bu ýerde amala aşyrylan söwda ýakymly häsiýet berýär.
«Arzuw haly» dükany Aşgabat şäheri bilen birlikde, welaýatlara hem sargyt edilen harytlary eltip bermek hyzmatyny ýerine ýetirýär.
Dükanyň salgysy we telefon belgileri bilen şu salgy arkaly tanşyp bilersiňiz.
Halylara ideg etmek: täsirli we ýerlikli usullar.
Halylar öýümiziň bezeginiň aýratyn bir gymmatlygy bolup durýar, emma olara kir ýoksa ýa-da hapa degse halynyňam, umumy öýüňem bezeginde oňaýsyzlyk döreýär. Bu bolsa ilkinji nobatda nazaryňa ilýän zatlaryň biridir.
halynyň ýüz örtügini tozan sorujy bilen birnäçe ýola arassalamak;
skotç ýa-da lenta ulanmaly (munda skotçyň ýelimli tarapyny daş  ýüzüne edip, ony birnäçe ýola elimize soramaly) we onuň bilen häzir bolup halynyň ýüzüni arassalamaly;
örän amatly usullary biri bolsa — bir bölek hamyry elimize alyp, onuň bilen ýerdäki bölekleri çöpläp çykmak. Şonda ýerdäki ownuk bölejikler hamyra ýelmeşip galar.
Halynyň ýüzüne ýaşyl erginiň dökülen ýagdaýynda ony arassalamak hem ýeňil-ýelpaý iş däldir.
birtonly reňkdäki halylary daman erginden arassalamak üçin kir ýuwujy serişde ulanmak ýerlikli. Ony erginiň daman ýerine guýup bir sagat ýaly garaşmaly, soňra bolsa ony süpürip köpürjikletmeli we ýuwup hapasyny aýyrmaly. Ahyrynda bolsa çotga bilen süpürip, guradyjy enjamy tutup guratmaly;
marly ýa-da bir mata bölegini wodorod perekisi bilen çyglamaly, ony hapanyň üstünde goýup, 5 minut garaşanymyzdan soň, ak mata bilen gowy edip süpürmeli;
edil şu usulda ammiak spirtini ulanyp bileris. Ýöne muny halynyň görünmeýän ýerlerinde barlamak ýerlikli bolar. Suwuklygy guýup az salym wagt geçenden soň süpürmelidir.
Eger-de halynyň ýüzüne dyrnak üçin niýetlenen lakdan az-kem mukdarda dökülen bolsa näme edip bileris?
Bu meseläniň hem birnäçe çemeleşme bilen çözüp boljak taraplary bar. Halyňyz gymmat bahaly we lagyň dökülen ýeri az däl bolsa iň gowusy himiki arassalaýyş hyzmatlaryna ýüz tutmak zerurdyr.
Lak serişdesiniň hala azajyk mukdarda dökülen ýagdaýynda ony bal çemçesi bilenem aýyrsa bolar. Şeýle-de muny asetonsyz dyrnak lagyny aýyrýan serişde bilen arassalaýarlar.
muňa goşundysyz suwuklyk gerek;
halyny ak süpürgiç bilen süpürmeli, sebäbi bu ýagdaýda onuň arassalanýandygy görünýär;
arassaçylyk işinden ozal aýnany açyň;
eger ak süpürgije halynyň reňki ýokýan bolsa, arassaçylyk işini bes etmeli.
perekisi suw bilen 1:1 derejede deň garyp, halynyň kir degen ýerine çalmaly, soň bolsa halyny daşarda Gün şöhlesiniň düşýän ýerinde birnäçe sagatlap goýmaly. Ol şöhläniň düşmegi bilen buga öwrülip arassalanmaly;
1 nahar çemçesi möçberinde suwuk sabyny ýa-da gap-gap serişdesini gyzgyn suw bilen garmaly. Alan suwuklygymyzy bolsa halynyň hapa degen ýerine guýup süpürgiç bilen gowy edip süpürmeli.
Öý çagaly bolsa, onda hemişe diýen ýaly hala sakgyç ýelmeşen ýagdaýyna gabat gelinýän bolsa gerek.
Halynyň ýüz örtügine gaçan ýa-da has ýelmeşen sakgyjy ilki doňdurmaly. Munuň üçin birnäçe däne buz bölegini pakete salyp, agzyny hem berkidip sakgyjyň üstünde goýmaly. Sakgyç gatanyndan soň, ony kütegräk pyçak bilen sürtüp arassalaň. Eger ondan bölejikler galan bolsa, 9% sirke bilen sabyn garylan garynda süpürgiji batyryp süpürmelidir. Sakgyjyň galyndyly ýerini süpürgiç bilen süpürip, halyny guratmak üçin bir salym goýuň.
Ütük bilen ýakylan halyny ozalkysy ýaly etmegiň iň gowy usuly onuň üstüni gaýtadan dokadyp ýetirmekdir.
Munda gaýçy bilen ütük degen ýeriniň ýüzüni usullylyk bilen kesmeli. Peýda bolan oý ýere bolsa suw reňkli ýelimi çalmaly we onuň üstüne laýyk geljek ölçegde halynyň beýleki artykmaç ýerinden ýüň kesip oturtmaly. Bu iş usully bolmagy talap edýär, sebäbi haly ýüňüni deň getirmegem ýeňil däldir. Ol laýyk ýelimlenenden soň, deň ölçegde kesilýär. Eger ütügiň degen ýeri has uly bolsa, onda halynyň has görünmejek ýerinden kesip ütük degen ýeri mata ulanmak arkaly ýamamak bolar.
Bu işleriň ählisi babatda Türkmenistanyň haly önümçilik bazarynda 2020-nji ýyldan bäri işjeň çykyş edip gelýän Lebap welaýatynyň «Kümüş Ýüpek» halaç haly kärhanasy halylara ideg etmegiň oňaýly usullary barada maslahat berýär.
Kärhananyň aýdyň we özbaşyna täsin bezege eýe bolan halyçylyk sungatynyň eserleri diňe ýurduň çäginde köpçülikleýin satylman, eýsem Türkiýä, BAE, Ýaponiýa hem-de Koreýa Respublikasyna eksport edilýär. «Kümüş Ýüpek» kärhanasy müşderilere 100% goýun ýüňünden dokalan halylaryň dürli hili dizaýn, forma, reňk aýratynlykdaky görnüşlerini hödürleýär.
Hamid Aktamow: “Diňe Artur!”.
Artur Geworkýanyň oýny hakynda nähili pikir aýdyp bilersiňiz. “Kyzylkumyň” esasy oýunçysy öz mümkinçiliklerinden pes çykyş etdimi?
-Artur tejribeli, öz işini bilýän ussat futbolçy. Ýene-de aýratyn bellemeli zat, geçen möwsümde ol biziň toparymyza gaty gowy ýardam berdi.
Türkmenistanly legioner bilen şertnamany uzaltmakçy bolýaňyzmy?
-Käbir şertlerimiz boýunça ylalaşyga gelip bilsek, elbetde uzaltmaçy.
Bu meselede onuň özi bilen gürleşdiňizmi?
-Hawa, nesip bolsa täze möwsümde Artur ýene-de “Kyzylkumyň” abraýyny gorar diýip umyt edýärin.
Umuman aýdylanda toparyňyzda çykyş edýän legionerleriňiz tamany ödedimi?
-Diňe Artur!
Galanlarynda ýalňyşdyk, diýip oýlanýaňyzmy?
-Hawa, şeýle diýseňem bolýar.
sport synçysy.
Hasap-synag döwrüniň täleýnamasy.
Ha­sap-sy­nag möw­sü­min­de mu­gallym­lar sy­nag tab­şyr­ma­ga ge­len ta­ly­byň haý­sy ýyl­dy­zyň as­tyn­da do­g­lan­dy­gy ba­ra­da-ha as­la pi­kir et­me­ýän bol­sa­lar ge­rek. Tu­tuş ýarym­ýyl­ly­gyň do­wa­myn­da ge­çi­len te­ma­la­ry bi­rinbi­rin so­ra­ýan mu­gal­lym­la­ra sy­nag­da jo­gap ber­ýän ta­ly­byň iş­jeň ha­mal ýa-da nä­zik hut bol­ma­gy­nyň ta­pa­wu­dy ýok. Em­ma Ita­li­ýa­nyň Ak­wil uni­wer­si­teti­niň ama­ly fi­zi­ka we kos­mo­lo­gi­ýa pro­fes­so­ry Zurab Be­re­žia­ni sy­nag­lar­da öz ta­lyp­la­ry bi­len ola­ryň ýyl­dyz­la­ry­na la­ýyk­lyk­da gür­leş­ýär. «Ha­sap-sy­nag möw­sü­mi­ne näde­re­je­de taý­ýar­lyk gör­me­li, haý­sy säw­lik­le­ri goý­ber­mek­den ägä bol­ma­ly?» di­ýen sowal­la­ra jo­gap göz­le­ýän ta­lyp­la­ra ýar­dam ber­mek mak­sa­dy bi­len, pro­fes­sor Zu­rab Be­re­žia­ni­niň öz­bo­luş­ly tä­leý­na­ma­sy­ny çap et­me­gi ma­kul bil­dik.
Ha­sap-sy­nag möw­sü­mi­ne taý­ ýar­ly­gy he­mi­şe so­ňa goý­ýar. Em­ma ir­gö­zin aky­ly­na aý­lan­sa, ol di­ňe lez­zet alyp okar! Sowal­na­ma­nyň jo­ga­by­ny bil­me­se-de, öz­di­ýen­li ha­mal­lar hiç wagt ýe­ňil­mez­ler. Mu­gal­lym­lar ba­tyr­lyk bi­len ha­mal­la­ra is­len­dik agyr­lyk­daky so­wal­la­ry be­rip bi­ler­ler.
Ha­sap-sy­nag möw­sü­mi­ne ka­da la­ ýyk, em­ma ha­ýal dep­gin­de taý­ýar­lan­ýar: he­mi­ şe soň­ky so­wal­la­ra wagt gal­ma­ýar. Sy­nag­da äh­li za­dy çen­den aşa çyn­la­kaý ka­bul ed­ýär. Ra­hatla­nyň! So­wur­lar, so­wa­lyň jo­ga­by­ny di­ňe bir ýat tut­ma­ga däl, eý­sem, öz­baş­dak pi­kir ýö­ret­mä­ge hem ukyp­ly­dy­gy­ňy­zy gör­ke­ziň!
Sy­nag­la­ra baş­dan aýak taý­ýar­lan­ma­gy, umu­man, ba­şar­ma­ýar­lar. Jöw­za­lar öz­le­ri­ne gy­zyk­ly bo­lan mag­lu­mat­la­ry oňat öz­leş­di­rer­ler, ga­lan so­walla­ry bol­sa so­ňa go­ýar­lar. Sy­nag­dan ýy­kyl­ma­ýar­lar – baş alyp çyk­ýar­lar. Ola­ryň eňe­gi­ne jaň ka­ky­lan ýaly, bu bol­sa mu­gal­lym­la­ra ýa­ra­ýar. Em­ma ägä bo­luň: çen­den aşa özü­ňi­ze ün­si çek­mek bi­len, äh­li mu­gallym­la­ryň göw­nün­den tu­rup bil­mer­si­ňiz!
Sy­na­gyň öň ýa­nyn­da ra­hat­lan­ma­gy­ňyz gerek. So­wal­la­ra uzak­dan jo­gap ber­mek en­dikle­ri bar. Eger siz­den Se­zar ba­ra­da so­ral­ýan bol­sa, jo­gap ber­mä­ge Ri­miň düý­büniň tu­tu­lan wag­tyn­dan baş­lamak ze­rur­ly­gy ýok! Bil­me­dik ha­la­ty­ňyz­da ba­şa düş­ jek iş­ler ha­kyn­da pi­kir ýü­würt­män, ün­sü­ňi­zi bir ýe­re jem­läň we so­wal ba­ra­da oňat­ja oý­la­nyň. Size diňe öň bilýänmaglumatlaryňyzy ýerbe-ýer goýaýmak galýar.
Di­ňe özü­ne gy­zyk­ly mag­lu­mat­la­ry öw­ren­ ýär. Ýat tut­ma­gy ba­şar­ma­ýar. Öz güý­jü­ne ynan­ýar. Käha­lat­lar­da mu­gal­ly­myň şeý­le bir göw­nün­den turup bil­ýär. Em­ma eset­ler düý­bün­den bil­me­ýän sowa­ly­ny çe­käý­se, al­jy­raň­ňyly­gadü­şüpbil­ýär­ler.Mas­lahat:ber­jek jo­ga­by­ňyzba­ra­da aňy­ňyz­da go­wy oý­la­nyň! Sy­nag­da owa­dan gür­le­me­gi­ňiz mu­gal­lym­la­ryň äh­lisi­niň göw­nün­den tur­ma­ja­gy­na taý­ýar bo­luň!
Der­se taý­ýar­lan­ma­ga ha­sap-sy­nag möwsü­min­den has öň gi­riş­ýär. Mag­lu­mat­la­ry ba­şar­jaň­lyk bi­len ul­gam­laş­dyr­ýar. So­wa­ly ýattut­ma­dyk bol­sa, bil­ ýänte­ma­la­ry­nyaňyn­da aý­lap,dog­ry jo­ga­by ta­par.Emma sün­bü­le­le­riň özü­ne bo­lan ynam­la­ry pes,tos­la­magy ha­la­ma­ýar­lar, çy­kal­ga­ny öz-özün­den döretme­gi ba­şar­ma­ýar­lar.Bi­yn­ja­lykbol­maň,özü­ňi­ze ýattu­tu­lan bö­lü­miň çyg­ryn­dan çyk­ma­ga yg­ty­ýar be­riň!
Mi­zan­lar gi­je-gün­di­ziň do­wa­myn­da kita­byň ba­şyn­dan tur­man otur­ma­ga ukyp­ly däl­dir­ler. Em­ma in­tui­si­ýa­ny we ana­li­zi oňat ut­gaş­dy­ryp bil­ ýär­ler. Olar mu­gal­ly­myň göw­nün­den tur­ma­ga ök­de. Mi­zan­la­ryň esa­sy kyn­çy­ly­gy bar — olar sy­nag­çy mugal­lym öz­le­ri­ni ýyk­mak is­le­ýän­dir di­ýip çak­la­dyk­la­ry, dün­ýä­dä­ki äh­li za­dy unud­ýar­lar. Sy­na­ga ul­gam­la­ýyn esas­da taý­ýar­lan­jak bo­luň!
Sy­nag­da ak­rap­lar üçin iň esa­sy mak­sat — go­wy ba­ha. Sy­nag­çy mu­gal­lym jik­mejik so­wal­la­ry bi­rin-bi­rin ber­mek ar­ka­ly ak­rap ta­lyby ga­har­lan­dy­ryp, yn­ja­lyk­dan ga­çy­ryp bi­ler, şon­da ta­lyp gy­ja­lat­ly hä­si­ýe­te eýe bo­lar.My­la­kat­ly bo­luň, sy­na­gy iň soň­ky we aý­gyt­laý­jy sö­weş hök­mün­de ka­bul et­mäň! Çün­ki sy­nag – bu ba­ry-ýo­gy iki sa­ny akyl­ly ada­myň gy­zyk­ly söh­be­di.
Sy­nag­da ak­rap­lar üçin iň esa­sy mak­sat — go­wy ba­ha. Sy­nag­çy mu­gal­lym jik­mejik so­wal­la­ry bi­rin-bi­rin ber­mek ar­ka­ly ak­rap ta­lyby ga­har­lan­dy­ryp, yn­ja­lyk­dan ga­çy­ryp bi­ler, şon­da ta­lyp gy­ja­lat­ly hä­si­ýe­te eýe bo­lar.My­la­kat­ly bo­luň, sy­na­gy iň soň­ky we aý­gyt­laý­jy sö­weş hök­mün­de ka­bul et­mäň! Çün­ki sy­nag – bu ba­ry-ýo­gy iki sa­ny akyl­ly ada­myň gy­zyk­ly söh­be­di.
Kitabyň ga­ty­ny he­mi­şe iň soň­ky pur­sat­larda aç­ýar. Şon­da-da ol özü­ne kän bir ag­ram sal­ma­ýar: gyz­ga­laň­ly ha­sap-sy­nag möw­sü­mi­ne ar­ka­ýyn ge­zelen­je gi­dip ýa bol­ma­sa, fut­bol oý­nap bil­ýär. Go­wu­sy sy­nag­da­ky jo­ga­by çe­kiş­mä öwür­mek we bi­lim­le­riň boş­luk­la­ry­nyň öwe­zi­ni düş­bü­li­giň ha­sa­by­na dol­durmak­dyr. Mu­gal­lym anyk se­ne­le­ri we san­la­ry so­rap baş­la­sa we­lin, bel­li bir de­re­je­de kyn­çy­lyk ýü­ze çy­kar.
Ha­sap-sy­nag möw­sü­mi­niň taý­ýar­ly­gy­na he­niz umu­my sa­pak­la­ryň do­wam ed­ýän pur­sa­dyn­da gi­riş­ýär. Öz­leş­dir­me­li te­ma­la­ryň me­ýil­na­ma­sy­ny taý­ýar­la­ýar. Adat­ça, ha­sap­la­ry­ny we sy­nag­la­ry­ny kyn­çylyk­syz tab­şyr­ýar. Gyz ta­lyp­lar da­şyn­dan gel­jek ýar­da­ma bil bag­la­man, taý­ýar­ly­ga çyn­la­kaý çe­me­leş­ýär­ler. Masla­hat:ra­hat­la­nyň, öz bi­lim-ba­şar­ny­gy­ňyz­dan, ze­hin-yhla­sy­ňyz­danwe akt­ýor­çy­lyk uky­by­ňyz­dan peý­da­la­nyň!
Oku­wa, umu­man, ýal­ta­nyb­rak çe­me­leş­ýär. Beý­ni­si we­li, örän go­wu­dyr — in­tui­si­ýa­nyň, lo­gi­ka­nyň we öz­bo­luş­ly pi­kir­le­ni­şiň aja­ýyp saz­la­ şy­gy. Onuň ga­raý­şy­na gö­rä, sy­nag — bu stres ýagda­ýy däl-de, gy­zyk­ly çe­ke­leş­me, pi­kir alyş­ma bo­lup dur­ýar. Ol hy­juw bi­len pi­kir alyş­ýar, bu bol­sa go­wy bil­mez­lik ze­rar­ly, kö­se­nip otu­ran hem bol­sa, da­luwy ha­las ed­ýär. Her ni­çik-de bol­sa, ki­tap okaň!
Taý­ýar­lyk gör­mä­ge gö­nü­den-gö­ni giriş­mä­ge de­rek köp ki­tap oka­ma­ly­dy­gy se­bäp­li, uzak wagt­lap bi­ra­hat­lyk­da gez­ýär­ler. Ne­ti­je­de, äh­li işi soň­ky üç gü­ne goý­ýar­lar. Esa­sy zat — rahat­lan­mak! Hut­la­ryň esa­sy eme­li — gür­leş­me­gi ba­şar­mak. Jo­gap­la­ry­ny bil­me­ýär­si­ňiz­mi, gürrüň­deş­li­gi umu­my fi­lo­so­fik pi­kir ýö­ret­me­le­re ta­rap öw­rüň.
BELLIK: Makala "Biznes reklama" gazetiniň 2019-njy ýylyň 10-njy iýundaky sanyndan alyndy. Awtory Gülälek ÇOPANOWA.
Hazar deňzi barada 30 sany täsin fakt.
Hazar deňzi — Wolga derýasyny hasaba almanyňda, dünýä ummanyna çykalgasy bolmadyk özboluşly ekoulgamdyr. Ol özünde deňziň duzlulygyny, ýerasty tebigaty babatda hem deňziň tebigatyna kybap gelýän alamatlaryny jemleýän dünýäniň iň uly köli hasap edilýär.
1. Ýer ýüzündäki iň uly dünýä ummanyna çykalgasy bolmadyk suw ulgamydyr.
2. Iň ýokary çuňlugy boýunça dünýäde üçünji orunda durýan ýer: Baýkal (Russiýa) — 1620 metr, Tanganika (Afrika) — 1435 metr, Hazar deňzi — 1025 metr;
3. Ortaça çuňlugy 208 metr töweregi;
4. Hazar deňzinde tolkunyň hasaba alnan ululygy 11 metre barabar;
5. Hazaryň akymy ýokdur, muňa garamazdan deňizdäki suwuň mukdar derejesi durnuksyz. Üç müň ýyllap suwuň derejesindäki üýtgeşmeler 40 metre ýetdi. Häzirlikçe Hazaryň suwunyň nirä gidýändigi nämälimligine galýar;
6. Hazara 130 derýa akýar. Deňizdäki lagym suwlarynyň takmynan 70% -ini Russiýanyň iň uly Wolga derýasy getirýär (uzynlygy 3530 km);
7. Hazar deňzinde 50 sany ada bardyr. Türkmenistanyň çägine degişli iň uly ada — Ogurjaly adasydyr;
8. Kenar ýakasynda ululy-kiçili aýlaglar bar. Bu ýerdäki jemi 16 aýlagyň köpüsi birnäçe million ýyl ozal döräpdir;
9. Hazaryň kenarynda ilkinji adamlar 75 000 ýyl mundan ozal ýaşapdyrlar;
10. Deňiz suwunyň doly täzelenmesi her 250 ýyldan bir gezek bolup geçýär;
11. Garabogaz köl aýlagy Hazaryň iň uly we täsin aýlagydyr. Onuň duzlulygy 200%-e ýetýär;
12. Hazar deňziniň ýaşy 6 million ýyl diýlip hasaplanylýar;
13. Hazar, Gara, Azow deňizleriniň we Aral deňziniň, şeýle-de wengerleriň Balaton kölüniň döremeginiň esasy çeşmesi gadymyýetde bu ýerde bolan Tetis ummanydyr;
14. Köpasyrlyk taryhynyň dowamynda Hazar deňzi dürli halklar tarapyndan dürli hili atlar bilen atlandyrylypdyr. Bu deňzi müsürliler — Jürjan, hytaýlylar — Sihaý, eýranlylar — Kolzum, hindiler — Worukaşa, türkmenler — Gukkuz, gazaklar bolsa Aturaw diýip atlandyrypdyrlar;
15. Deňiz Aziýa bilen Ýewropanyň serhedinde ýerleşýär;
16. Hazar deňziniň kenary 5 ýurtda bardyr — Türkmenistan, Russiýa, Gazagystan, Azerbaýjan hem-de Eýran;
17. 2000-nji ýyllara çenli dünýädäki gara ikranyň önümçiliginiň 90%-i Hazar deňzinden alynýardy;
18. Hazaryň ilkinji jikme-jik maglumatlary özünde jemleýän ygtybarly kartasy 1719-njy ýylda Bekowiç-Çerkasskiniň ekspedisiýasyndan soň düzülipdir;
19. 1921-nji ýylda bu ýerden tejribeli balykçylar agramy 1200 kilograma deň bolan beluga balygyny tutdular;
20. Hazar nebite we gaza örän baý deňiz;
21. Hazar deňziniň çägindäki iň uly deňiz porty Bakuda ýerleşýär;
22. Deňziň demirgazyk bölegi iň çuň ýerleri hasaplanýar;
23. Suwuň durnuksyzlygy sebäpli Hazar deňziniň görnüşi yzygiderli üýtgäp durýar. Suwuň ýokary derejede bolan ýagdaýynda deňiz Gara deňiz bilen birikýär;
24. Gyş günleri deňziň demirgazyk bölegi doňýar we suwy buz örtýär;
25. Häzirki getirilýän netijelere görä, deňizde nebitiň we gazyň gorunyň mukdary 6,5 milliard tonna diýlip kesgitlenilýär;
26. Hazarda aýzbergler örän seýrek ýagdaýdyr. Adatdan daşary buz toplumynyň soňky süýşmesi bu ýerde 2020-nji ýylyň dekabrynda hasaba alyndy;
27. Deňziň düýbünden Sabail köşgüniň (1234-nji ýyl) bölekleri hasaplanylýan plitalar tapyldy. «Bail daşlary» Bakuwyň Şirwanşalar muzeýinde saklanylýar;
28. Deňizde we onuň kenarýaka ýerlerinde haýwanlaryň 1800 töweregi görnüşi ýaşaýar, bu ýerde ösümlikleriň bolsa 700-den gowrak görnüşi ösýär.
29. Hazar düwleni deňziň endemigidir. Gynansak-da, soňky ýyllarda bu täsin deňiz süýdemdirijileriniň sany ep-esli azaldy.
30. 12-nji awgust — Halkara Hazar deňziniň günüdir.
Hazar – Aşgabatdan Astrahana çenli ýol .
Sentýabr aýynyň 29-yna Astrahan şäherinde Russiýada ilkinji gezek Hazar deňzine çykalgasy bolan Hazarýaka döwletleriniň Sammiti geçiriler, oňa bäş döwletiň bäştutanlary gatnaşarlar.  Bu döwletler-Russiýa, Azerbaýjan, Eýran, Gazagystan we Türkmenistan. Bu döwletleri birikdirýän deňiz giňişligi bilen bagly esasy soraglary çözmek üçin ýygnalarlar.
Parahatçylygyň, pozitiw bitaraplylygyň we deň hukukly özara bähbitli hyzmatdaşlygyň ýörelgelerine esaslanýan daşky syýasatyň ugurlaryny amala aşyrmakda Türkmenistan Hazarda konstruktiw köptaraplaýyn hyzmatdaşlygy berkitmekde wajyo orna eýedir. Türkmenistan 2002-nji ýylyň aprel aýynda Aşgabatda geçirilen Hazarýaka döwletleriniň baştutanlarynyň birinji Sammitini geçirmegiň başyny başlaýjy bolup çykyş etdi. Türkmen topragynda başlanan bu gepleşik öz dowamyny Tehranda we Bakuda dowam etdi we degişlilikde 2007-nji ýylyň Oktýabr aýynda we 2010-njy ýylyň Noýabr aýynda II-nji we III-nji Sammitler geçirildi.
Öz wajyplylygy boýunça geljekki duşuşygy doly esasda ähmiýetli waka diýip aýdyp bolar. Ýöne näme-de bolsa birinji Aşgabatda geçirilen Sammitde goňşy döwletleriň baştutanlary ilkinji gezek Hazaryň hukuk statusyna onuň örän seýrek gelýän serişdelerini bilelikde ulanmaga  degişli ýeňil bolmadyk sorag boýunça öz pikirlerini aýtdylar, hyzmatdaşlygyň jähtlerini we hazaryň meselelerini çözmegiň ýörelgelerini ara alyp maslahatlaşdy. Edil şol wagt duşuşygyň derejesi täze beýiklige galdyryldy-taraplar deňiziň serişdelerini ulanmagyň ýörelgelerini ýönekeý ara alyp maslahatlaşman eýsem deňizýaka döwletleriniň ykbalyny we gelejegi barada gürrüň açdylar.
Türkmen topragynda geçirilen hazar Sammiti hyzmatdaş ýurtlaryň konstruktiw we özara hormatly gepleşigi üçin dogry ugur berýär we şu meseleleriň ähli jähtinde geljekki gürrüňdeşlikler üçin ugur alynýan pikir bolup durdy.Bu forumyň çäklerinde yzygiderli syýasy we hukuk maslahatlar yzygiderli geçirmek üçin hil taýdan täze esaslaryň düýbi tutuldy. Aşgabat hazarýaka sebitiniň halkalarynyň rahatlygynyň we durnuklylygynyň düýbi tutulan şäher bolup taryha girdi.
Ýokary derejede geçirilýän nobatdaky foruma taýýarlanmagyň çäklerinde hünärmenleriň we ýörite wekilhanalaryň birnäçe duşuşyklary geçirildi, olary köpüsi hem Aşgabatda geçirildi. Geljekki Sammitiň gün tertibine möhüm soraglaryň toplumy ara alyp maslahatlaşmak üçin işläp düzüler, ilki bilen Hazar deňziniň hukuk statusyny işläp çykarmak, Hazaryň howpsuzlygyny üpjün etmek, ykdysadyýet we ulag, daşky gurşawy goramak we bu seýrek gelýän tebigy howdanyň biologiki baýlyklaryny ulanmak ýaly wajyp ulgamlarda, şeýle-de halkara hyzmatdaşlygyňbaşga jähtlerinde hyzmatdaşlygy ösdürmek.
Hazarýaka döwletleriniň baştutanlarynyň IV-nji Sammitiniň netijeleri boýunça Hazarda hyzmatdaşlygyň şertnama-hukuk esasynyny geljekde berkitmegine ýardam berjek bäş resminamanyň gol çekilmegi göz öňünde tutulýar. Olaryň hatarynda Hazar deňiziniň suw-biologiki baýlyklaryň netijeli ulanmagy we gorap saklanmagy, Türkmenistanda işläp çykarlan Hazarda adatdan daşary ýagdaýlaryň we olaryň netijelerini ýoldan aýyrmak.
Olardan başga-da sebitiň ýurtlarynda gidrometereologiýa ulgamynda hyzmatdaşlyk barada Şertnama gol çekmek göz öňünde tutulýar. Bu babatda Türkmenistanyň eýýam ikinji ýyl Hazar deňiziniň hapalanmagyna gözegçilik etmek we gidrometereologiýa boýunça utgaşdyryjy toparynyň başlyklyk edýändigini bellemeli. Şeýlelikde, ýokarda agzalan resminamanyň geljekki gol çekilmegi Hazarda netijeli hyzmatdaşlygyň ösmegi we berkitmegi üçin biziň ýurdumyzyň möhüm goşandy bolup durýandygy barada ýene bir şaýatlylygy bolup durýar.
Hazaryň delimitasiýasynyň ýörelgelerine degişlilkde Türkmenistanyň pikiri barad aýtsak, onda bu ýerde biziň ýurdumyz 12-millik zolagyny döretmegiň tarapdar bolup durýar, ol zolak her döwletiň sehedi bolup durýar we 13-milli zolak milli (şahsy) ykdysadyýet (balykçylyk) zolagy hökmünde. 25-nji milliden soňky zolak bolsa –erkin deňiz, ol gämileriň geçmegi üçin niýetlenendir. Harby gämileriniň döwletiň territorial suwlaryndan geçmegi halkara kanunçylygyna laýyklykda, ýagny hojaýyn döwletiň rugsady boýunça amala aşyrylar.
Hazar boýunça esasy bäştaraplaýyn resminamany işläp çykarmak bilen baglanşykly ähli soraglara Türkmenistan gadymy Hazar deňiziniň dostlugyň we agzybirligiň statusyny saklamak hökmünde seredýär.
Türkmenistanyň hünärmenleri Astrahan Sammitiniň gün tertibine girýän soraglary pozitiw çözmäge niýet edýärler.
Hazaryň türkmen kenaryndaky serginiň "ilkinjileri".
― Bu sergileriň ikisiniň hem Türkmenistanda ilkinji gezek geçirilýändigi olaryň esasy aýratynlyklarynyň biridir.
― Sergide başlangyjy hormatly Prezidentimize degişli «Aşgabat-siti» taslamasy halk köpçüligine ilkinji gezek görkezildi.
― Türkmenistanyň Içeri işler ministrliginiň ilkinji gezek görkezilen robot tehnologiýasynyň küştdepdisi we robot balyklary «Türkmen sährasy ― 2019-a» aýratyn öwüşgin çaýdy.
― «Bouygus Turkmen» kompaniýasynyň gurluşyk tertiplerini sanly görnüşe geçirmek taslamasy şu sergide ilkinji gezek tanyşdyryldy.
― Döwlet migrasiýa gullugynyň pawilýonynda sergä gatnaşyjylar biometrik pasport üçin onlaýn ýüztutmanyň işleýşi hem-de mobil biometrik enjamy bilen ilkinji gezek tanyş boldular.
― Döwlet gümrük gullugynyň bölüminde bolsa «ASYCUDA World» atly utgaşdyrylan gümrük maglumat ulgamy ilkinji gezek halk köpçüligine görkezildi. Ulgam gümrük işini elektron görnüşinde dolandyrmaga, gümrük serhedinden geçýän harytlaryň we ulag serişdeleriniň gözegçiligini hem-de monitoringini awtomatlaşdyrmaga hem-de köp sanly beýleki döwrebap mümkinçiliklere şert döredýär.
― Ýurdumyzyň maliýe we bank toplumynyň bölüminde OR kod bilen töleg, onlaýn usulda demir ýol peteklerini satyn almak we ýörite programmanyň kömegi bilen hyzmatlaryň birnäçesi boýunça onlaýn tölegi geçirmek ýaly täzelikler ilkinji gezek halkara sergide görkezildi.
― Türkmenistanyň Bilim ministrliginiň bölüminde ilkinji gezek köpçülige görkezilen sanly bilim portaly hem aýratyn üns çekmäge mynasypdyr. Türkmen talyplary tarapyndan döredilýän we ýakyn geljekde Internet ulgamyna birikdirilmegine garaşylýan portal ýurdumyzyň bilim ulgamyndaky uly öwrülşik bolar.
Hemişelik ýaşamak üçin jaýy nähili gurmaly: jaý üçin niýetlenen gurluşyk harytlaryny saýlamak.
Şäheriň gyrasyna göçmek karary anyk berilende, ilki bilen hemişelik ýaşaljak öýüň nähili guruljagy baradaky sorag ýüze çykýar. Gurluşyk üçin harytlaryň saýlanylmagy guruljak jaýyň eýesiniň isleglerine, onuň maddy mümkinçiliklerine, käbir ýerlerde bolsa bar bolan däplere  gönüden-göni bagly bolýar. Elbetde, ýaşaýyş jaýynyň guruljak ýer böleginiň topragynyň häsiýeti we ol ýeriň klimat şertleri hem göz öňünde tutulýar.
Hususy jaýlaryň gurulmagy üçin häzirki wagtda hem däp bolan, hem täze tilsimatlar ulanylýar. Bularyň birini saýlamak üçin  uly göwrümli işleriň gidişinde we taýýar binanyň ulanylşynda nähili meseleleriň ýüze çykjagyny ara alyp maslahatlaşmaly. Şäheriň gyrasyndaky emlägiň gurluşygynda baý tejribä eýe bolan “Güneşli Zaman” hususy kärhanasynyň ökde hünärmenleri bu meseleleri özara maslahatlaşyp  size çözmäge kömek eder.
• Ýylyň islendik paslynda-da öýüň ýaşamaga amatly bolmagy üçin, gurluşyk harytlary saýlanda onuň guruljak ýeriniň gyş paslynda ortaça temperaturasyny guruljak diwarlaryň we basyrgylaryň termoizolýasiýa häsiýeti bilen deňeşdirip göz öňüne alynmagy zerurdyr.
• Mundan başga-da, potensial öý eýeleriniň esasy bölegi öz ýaşaýyş jaýyny elektrik energiýasyny tygşytlaýjy görnüşinde gurmaga çemeleşýärler. Ýagny hem gyş hem tomus paslynda otaglarda amatly temperaturany pes çykdajylar bilen gazanmagy meýilleşdirýärler.
• Eger bina hereketli awtomobil şaýoluna ýa-da demirýol  geçelgelerine golaý ýerde gurulýan bolsa, daşardan gelýän seslere garşy netijeli böwet bolup hyzmat etjek gurluşyk harytlarynyň saýlanylmagy örän wajyp hasaplanylýar.
• Ýaşaýyş jaýyň uzak wagt hyzmat etmegi, saýlanan gurluşyk harytlaryň berkligine gönüden-göni bagly bolýar.
• Binanyň daşky görnüşi hem esasy roly oýnaýar. Şonuň üçin ilki bilen goşmaça timarlamany talap edýän ýa-da talap etmeýän gurluşyk harytlarynyň haýsysy has ýerlikli boljagyny kesgitlemek gerek. Şeýle-de gurluşyk harytlaryň baha elýeterliligi hem esasy ölçegleriň biridir.
Eger bulara garamazdan öýi gurmalymy ýa-da ýok diýen ikirjiňlenmäňiz aradan  aýrylmasa, “Güneşli Zaman” hususy gurluşyk kärhanasy size kömek edip biler. Kärhananyň hyzmatlarynyň sanawy diňe bir maslahat bermek bilen çäklenmän, eýsem gurluşyk harytlaryny iň amatly bahadan satyn almaga hem mümkinçilik berýär, sebäbi “Güneşli Zaman” gurluşyk harytlaryň önümçiligi boýunça ady belli daşary ýurt kärhanalary bilen hem hyzmatdaşlygy saklaýar.
Heýkeller seýilgähi – Aşgabadyň gözel künjekleriniň biri.
Diýarymyzyň gözel paýtagtynda ajaýyp künjek — “Ylham” seýilgähi bar. Ol ýerde heýkeller ýaşaýar. “Ylham” seýilgähi paýtagtymyzyň meşhur türkmen şahyrlarynyň we ýazyjylarynyň hormatyna atlandyrylan şaýollaryny we seýilgählerini, köçelerini we köçejiklerini birleşdirip, Aşgabadyň taryhy merkezinde orun alandyr. Görogly we Magtymguly şaýollary, Azady we Mäti Kösäýew köçeleri göýä bir merjen monjuga düzülen ýaly, bitewi bir şahyrana akymy emele getirýär.
Nesilleriň we eýýamlaryň baglanyşygynyň temasy, müňýyllyklardan häzirki güne ýetirilen ýokary ruhy medeni miras özünde dürli çeper tärleri we ugurlary täsinlik bilen birleşdiren bu seýilgäh ansamblynyň döredilmeginiň düýp manysy bolup durýar. Monumental heýkeller aýrylmaz bölegine öwrülen, göni alleýalar we suwly ýapjagazlar arkaly mazmun taýdan deň üç bölege bölünen seýilgähiň arhitekturasy, bagçylyk – seýilgäh sungatynyň nusgawy nusgalaryny ýatlamaga mejbur edýär.
Açyk asmanyň astynda ýerleşýän özboluşly taryhy-çeperçilik muzeýde kyrkdan gowrak heýkel jemlenendir. Olary döretmek üçin ýurdumyzyň ussat ýaşuly hem-de täze başlan heýkeltaraşlarynyň otuza golaýy işlediler. Olaryň döredijiligi häzirki zaman şekillendiriş sungatynyň dürli-dürli ugurlaryny öz içine alýar. Tärleriň, täsirleriň, dürli döredijilik ugurlarynyň birleşmeginden emele gelen seýilgäh toplumynyň ajaýyp aýratynlygy şondan gözbaş alýar.
“Ylham” seýilgähinde gezelenç etmek diňe bir tebigat bilen sessiz sözleşmekden lezzet almaga däl, eýsem, türkmen topragynyň şöhratly ogullary bilen “duşuşmaga”, bir söz bilen aýdylanda, uzak we ýakyn taryha aralaşmaga mümkinçilik berýär.
Galereýanyň merkezinde, seýilgähiň, onuň  bütin çägi boýunça uzalyp gidýän ýabyň gözbaşynda IX asyryň meşhur türkmen akyldary we şahyry Abu Bekir As-Sulynyň küşt tagtasynyň üstüne eglip duran şekilini janlandyrýan göwrümli heýkel oturdulypdyr. Ol zehinli alym we köptaraply ösen şahsyýet bolup, öz döwrüniň meşhur küştçüsi hökmünde tanalypdyr. Küşt barada ilkinji kitaby ýazyp, munuň üçin Suly Sadranjy (küştçi) we al-Nedim diýen hormatly ada mynasyp bolupdyr. Onuň yzyndan emeli ýabyň iki tarapynda şöhratly akyldarlaryň we alymlaryň keşplerini janlandyrýan heýkeller başlanýar. Olaryň döredijilik mirasy bahasyna ýetip bolmajak milli baýlyk we dünýä medeniýetiniň hazynasynyň aýrylmaz bölegi bolup durýar. Heýkelleriň her biri keşpleriň häsiýetli aýratynlyklaryny şöhlelendirýär. Köpmanyly tärler bolsa olaryň işleriniň aýratynlyklaryny açyp görkezýär. Mysal üçin, Mahmyt Zamahşarynyň kitaplar we onuň hemişelik ýoldaşy bolan agaç hasasy bilen şekillendirilen heýkelini synlanyňda, özüniň bütin ömri bilen pähim-paýhasyň artykmaçlygyny, onuň nähoşlukdan üstün çykmagyny, bilimiň güýjüni we peýdasyny subut eden görnükli alym we akyldaryň ady bilen baglanyşykly rowaýatlary ýadyňa salanyňy duýman galýarsyň.
Beýik matematik Musa Horezmini, alym Şemseddin Merwezini we şahyr Mahmyt Pälwany simwoliki birleşdiren kompozisiýa wagtyň çalt geçýändigini, pikiriň ebediligini we ylymlary öwrenmegiň möhümdigini görkezýän tärlere baýdyr. Daşdan çynaryň saýasynda sizi bu ýerde dynç almak we özüniň söýgüli saz guraly tarda saz çalmak üçin saklanan filosof Al Faraby garşy alar. Siz bu ýerden başga nirede Biruny bilen bilelikde galaktikanyň alyslyklaryny synlap, Nejmeddin Kubra bilen kazy Burhaneddin Ahmediň möhüm meseleleri ara alyp maslahatlaşmagyna gatnaşyp, tagtynda oturan hökümdar we şahyr Jahan Şanyň patyşalyk heýkelini synlap, Watanyň taryhynda we Hindistanyň taryhynda öçmejek yz goýan görnükli döwlet işgärleri we ýazyjylar Baýram han we onuň ogly Abdyrahym hany ýatlap bilersiňiz?! Ahyrsoňunda, siz bu heýkelleri döreden heýkeltaraşlar bilen bilelikde türkmeniň beýik alymlary, şahyrlary we sopulary Mäne babanyň, Mahmyt Kaşgarlynyň, Abu Aly Ibn Sinanyň we As-Sarahsynyň nähili görnüşde bolandyklaryny göz öňüne getirip bilersiňiz.
Heýkelden heýkele geçip, biz göýä asyrlaryň jümmüşine alyp gidýän taryhyň sahypalaryny agdarýan ýaly bolýarys. Wagtyň ruhuna aralaşýarys. “Gürleýän” tärler bolsa, awtoryň özboluşly gönükdirmesi bolup, biziň syýahatymyzyň has-da gyzykly we manyly bolmagyna ýardam edýär.
Ekspozisiýanyň indiki bölegi Azady köçesinden başlanyp, XI-XIX asyrlaryň ajaýyp şahyrlaryna bagyşlanandyr. Bu ýeriň ýaraşykly alleýalarynda, gör, kime duş gelmersiň! Ynha, Hoja Ahmet Ýasawy ýaş şägirdine öwüt berýär, Ýunus Emräniň arzuwçyl nazary alyslara gönügipdir, uzak bolmadyk ýerde döredijilik ylhamy gelen pursadynda bize gabat gelen Azady oýlanyp otyr. Şahyrlar — dostlar Zelili bilen Seýdi bir-birinden aýrylanok. Serkerdä mahsus bolşy ýaly, Seýdi batyrgaý atlynyň keşbinde görkezilipdir. Goja şahyr Kemine uzak syýahata ugraýar. Müň ýyla golaý mundan ozal dünýä inen Ýusup Balasagunly, söýginiň we gözelligiň waspçylary Nesimi we Fizuly, Nowaýy we Omar Haýýam, Andalyp, Mollanepes we Mätäji, bu gün türkmen paýtagtynyň gözel künjeginde duşuşypdyrlar. Gündogaryň bu özboluşly şahyrana çatrygyny suw çüwdürimleri tarapyndan gurşalan uly sahnaly meýdança – amfiteatr tamamlaýar. Bu özboluşly taryhy-medeni eseri şol bir wagtyň özünde hem bölýän, hem birikdirýän uzyn sütünler, geometriki deň ýarym aýlawlar antiki arhitekturany ýada salýar.
XX asyryň ýazyjylaryna, şahyrlaryna we dramaturglaryna  bagyşlanan alleýa hem sazlaşykly görnüşi bilen tapawutlanýar. Onuň iki tarapynda Nurmyrat Saryhanowyň, Beki Seýtäkowyň, Berdi Kerbabaýewiň, Aman Kekilowyň, Ata Gowşudowyň, Kerim Gurbannepesowyň, Nury Baýramowyň, Gurbannazar Ezizowyň, Gara Seýitliýewiň, Nazar Gullaýewiň, Ýylgaý Durdyýewiň, Aşyrberdi Kürtüň, Mämmet Seýidowyň, Berdinazar Hudaýnazarowyň, Annaly Berdiýewiň, Allaberdi Haýydowyň heýkelleri ýerleşdirilipdir.
Heýkeller seýilgähi aşgabatlylaryň we paýtagtymyzyň köp sanly myhmanlarynyň söýgüli ýerleriniň birine öwrüldi. Owadan we abadanlaşdyrylan alleýalar, reňbe-reň gülli meýdançalar, bu ýerde saklanyp galan köp ýyllyk agaçlar we täze oturdylan hemişe ýaşyl öwsüp oturan ösümlikler, özboluşly yşyklandyryjylar we köp sanly reňkli sazly suw çüwdürimleri bilen sazlaşýan köprüjikler Aşgabadyň bu ajaýyp künjegine üýtgeşik we gaýtalanmajak görnüş berýär.
Ýaşlar bu ýerde duşuşyklary belleýärler we birek-birege söýgülerini aýan edýärler. Ýaşuly nesliň wekilleri bu ýere dynç almaga we güýz güneşiniň şöhlelerine ýylanmaga gelýärler. Bilesigeliji mekdep okuwçylary gezelenç edýärler. Körpeler şadyýan oýunlara güýmenýärler. Mahlasy, “Ylham” seýilgähi arzuwçyllyk öwüşginine beslenendir. Onuň iki tarapynda uly şäheriň hysyrdyly durmuşy gaýnap-joşýan hem bolsa, bu ýerde wagt öz hereketini haýalladýar, kalbyňy bolsa ýakymly ylham duýgusy gaplap alyp, şahyrana dünýäniň jümmüşine aralaşýarlar.
Hindi ýi­gidi bilen terjimeçi­siz söh­bet/Orazmyrat Myradow.
— Bu ýerde çekip bilemok, ol otagda çekip bilýän — diýdi.
Üç tigirli (dört tigirli däl-de) maşyn diýseň hem, üç tigirli (iki tigirli däl-de) motosikl diýseň hem, gelşip duran aýagulagynda Hindistanyň paýtagtynyň ulaglardan ýa­ňa hyň berýän köçesinden töweregimi synlap barşyma ýolýakadaky gerşi tüň­ňerip çykyp duran sygyr janawara gözüm kaklyşanda, özara baglanyşygy ýok ýaly bolsa-da, näme üçindir, ýaň­kyja çaganyň çeken suraty ýadyma düşdi. Deliniň «Taj Palace» myhmanhanasynda şu ýazgylary ýazyp oturyşyma, Arhimediň birdenkä «Ewrika» diýip gygyryşy ýaly, «Tapdym, bularyň arasynda baglanyşyk bar» diýip, pyşyrdap aýtdym.
Hindileriň milli aýagulagyna öwrülip giden «Tuk-tukugynda» (sürüji ýigit ony şeýle atlandyrýan eken) daz ýasap barşyna sürüjiniň daşyndan özüm howatyrlanýardym. «Şu darajyk ýerden geçermikä beri?!» diýip, doly güman edip ýetişmänkäň, ol eýýäm haçan «Tuk-tugy» düýt-düýt etdirip, ol ýerden sowlup geçip gidýärdi. Käte men juda ýakyndan geçýän beýleki ulaglardan haýygyp, gapdalymda oturan suratçy ýoldaşyma zol-zol: «Seresap bol, fotoapparaty­ňy sydyrdyp alyp geçäýmesinler... Habardar bolaweri...» diýen ýaly sözleri aýdyp gelýärdim. Gürrü­ňimize diň­şirgenip barýan sürüji birden yzyna gaň­rylyp: «Khabardar!» diýip ýylgyrdy. Men bu sözüň iki dilde-de — türkmen hem hindi dillerinde şol bir manyny aň­ladýanlygyny bilýärdim. Çünki bilesigelijilik duýgusy bäş ýyl mundan öň meni bu dil bilen birneme gyzyklandyrypdy. Ene dilimiz bilen hindi diliniň arasyndaky meň­zeşlige kän duşupdym. Hindi dilinde öwrenen birnäçe nakylymyň içinden «Süýji zady halaýana Hudaýyň özi süýjülik eçilýändir» diýen pähim has-da maň­zyma batypdy.
— «Meän hindii boolta hun» diýip, töweregime garap aýtdym. Mu­ňa ýoldaşlarym hem, sürüji ýigit hem düşündiler. Soň­ra-da men «Maugli» eserinden Hathi (pil diýmekdigini bilýärdim) ýadymda bolansoň, pile münüp göresimiň gelýänligini hem düşündirdim. Ol ma­ňa munuň ýagdaýlaryny anyklaşdyryp, habar ýetirjekdigini aýtdy (hiç bolmanda, men şeýle düşündim).
HJ “Hakyda”  - ygtybarlylyk we ynamdarlyk görkezijisi.
Hojalyk jemgyýeti “Hakyda” – bu ynamly inžener, maglumat tehnologiýa, gurluşyk ulgamynda, hem-de satyn alma, awtoulag we transport hyzmatlarynda ynamly hyzmatdaşdyr. Bu kärhana 2015-nji ýylda düýbi tutulmagy bilen, her ýyl täze hyzmatlary öz içine almak bilen, täze ugurlarda uýgunlaşýar.
Bu kärhana Türkmenistanyň bazarynda taslamalary durmuşa geçirmeklik bilen meşgul bolmak bilen, şeýle işleri öz içine alýar: satyn alyş ulgamynyň bütin toplumy, hyzmatlary, ýük daşamaklyk we gurluşyk tehnikanyň arendasy. Obýektlerde maglumat tehnologiýalaryň proýektirlemesini hem-de olaryň işe girizilmegini üpjün edýär, hem-de bu kärhana telekeçilik iş prosessiniň autsorsingy, zähmetiň autstaffingy we goragy ýaly hyzmatlary hem hödürleýär. HJ “Hakyda” hödürleýän hyzmatlar toplumynyň arasynda telekeçiligiň dürli pudaklaryndaky kärhanalara niýetlenen üýtgeşik we netijeli çözgütleri bar.
Hormatly Prezidentimiziň paýhasly baştutanlygynda “Meniň esasy aladam- halkymdyr” diyenlerinden ugur alyp, HJ” Hakyda” öz gezeginde hem, öz işgärlerine önümli işlemekleri üçin ähli şertleri döredip berýärler.
Bu kompaniýada 100 golaý hünärmenleriň işlemegi bilen, olaryň arasynda BAE, Singapurda, Malaýziýada ýokary hünär bilimini alan, proýektleri bellenen möhletde durmuşa geçirmekde baý tejribeleri bolan ýokary derejeli menejerler, maşyngurluşyk we elektrotehnika hünäri boýunça inženerler, maglumat howpsuzlygy boýunça ekspertler we programmistler bar. “Hakyda”  HJ-niň işgärleri türkmen, hytaý, rus, iňlis, türk dillerini bilýärler. Tejribede, bu kärhana öz işgärlerine uly goşant edýär, ýagny olary hünär derejesini ýokarlandyrmak üçin ýörite okuwlara we treninglere daşary döwletlere ugradýar. Işgärleriň dowamlaýyn hünär derejesini ýokarlandyrmak hem-de häzirki zaman işgärleri işe almak syýasatyny ýöretmek “Hakyda” HJ-niň ilkinji ähmiýetleriniň biri bolup durýar. Öz hünärmenlerini okatmak bilen, bu kärhana öz bilimini täze derejä çykarýar.
Standart ygtyýarnama TDS 1.2.09-2016 wideo gözegçilik ulgamynyň howpsuz gurnamak hakyndaky ygtyýarnama Ahal welaýatynyň hem-de Aşgabat şäheriniň “Türkmenstandartlary” Döwlet gullugy tarapyndan berildi.
2019-njy ýylyň iýun aýynda Atlas Copco we HJ “Hakyda” kompaniýasynyň arasynda diler şertnamasy baglanşyldy. Bu şertnama laýyklykda, HJ “Hakyda” Türkmenistanyň ähli welaýatlarynyň nebit we gaz senagatyna gerek bolan senagat enjamlary we gurallary bilen üpjün etmekde resmi diler hukuk ýagdaýyny gazandy.
Şeýle-hem HJ “Hakyda” – bu ZKTeco kompaniýasynyň gyzyklanmalaryna wekillik edýän ynamly hyzmatdaşdyr. Ol kompaniýa öz gezeginde senagat howpsuzlyk ulgamynyň we girme ulgamynyň biometriki dolandyryşyň döredijisi bolup durýar; bu hem HJ “Hakyda”- nyň maglumat howpsuzlyk ulgamynda ekspertlik statusyny ýene-de bir gezek tassyklaýar.
HJ “Hakyda”-nyň ýolbaşçylarynda müşderilere ýetirilýän hyzmatlaryň göwrümini giňeltmekde we olary ösdürmekde gelejege bolan meýilleri örän kän. Kompaniýanyň esasy maksatlarynyň biri – täze ýokary derejä çykmaklyk, bu bolsa öz gezeginde Merkezi Aziýada öňdebaryjy kompaniýa maglumat tehnologiýalar ulgamynda we ýetirilýän inžener we tehniki hyzmatlarynda öňdebaryjy kompaniýa bolmaklyk bilen şertlendirilendir.
Howply ýükleri daşamagyň aýratynlyklary nämede.
Islendik ýükleri uzak aralyklara daşamak töwekgelçilik bolup durýar. Ýük zaýalanyp biler, ýitip biler, onuň ýaramlylyk möhleti tamamlanyp biler. Ýöne özbaşyna howp saklaýan ýükler bar, aýratyn hem olary saklamak we ulagly daşamak boýunça ýörite şertler berjaý edilmese, olaryň howpy artýar. Olara howply ýükler diýilýär.
Partlaýjy maddalar;
Howa bilen galtaşmakda ýanýan gazlar, şeýle hem suwuklandyrylan gazlar;
Çalt ýanýan suwuklyklar – laklar, boýaglar, düzüminde spirt bolan suwuklyklar, şeýle hem benzin, kerosin;
Çalt ýanýan gaty maddalar, şeýle hem suw bilen galtaşanda, ýanyp bilýän maddalar;
Beýleki maddalar (ak boýagyň käbir bölekleri) bilen galtaşanda, ýanyp bilýän okislendiriji perekis we organiki maddalar;
Zäherli maddalar (sianid, nikotin we ş.m.);
Bakteriýalaryň we ýokançlaryň görnüşleri, şeýle hem düzüminde bakteriýalar we ýokançlar bolan maddalar;
Radioaktiw maddalar;
Iýiji maddalar (kislota, aşgar).
Howply ýüklere şeýle hem litiý-ion, litiý-polimer batareýalary, magnitler, kondensatorlar, ýangyç-çalgy ýaglary, käbir kosmetika we lukmançylyk serişdeleri, awtoulag hereketlendirijileri, akkumulýatorlar, ulag serişdeleri, jemi on müňlerçe ýükler degişlidir.
Umuman ýük howplulylygynyň dokuz derejesi bar, ilkinji üç derejesi has howpludyr, olara partlaýjy maddalar, gazlar we ýanyjy suwuklyklar degişli.
Howply ýükleri islendik görnüşli ulag serişdesi bilen daşamak üçin ýörite gaplar ulanylýar: gutular, kanistralar, çelekler, flýagalar, germetiki konteýnerler. Gaplaryň ählisinde degişli bellikleme bolmaly.
Adatça, howply ýükleri daşamagyň dowamynda iberijiniň wekilleri – ekspeditorlar ýa-da howply maddalar bilen işlemek üçin ýörite taýýarlanan işgärler bilelikde gidýär. Şeýle hem howply we potensial taýdan howply ýükleri daşamak ýokary hünär ussatlygyny talap edýär. Ýükleriň daşalýan ýurtlarynyň kadalaşdyryjy-hukuk namalaryny gowy bilmeli, rugsatnamalaryň we degişli gaplamalaryň doly toplumyna eýe bolmaly.
Howply ýükleri daşamak üçin ulanylýan awtoulaglar azyndan alty aýda bir gezek tehniki gözegçilik barlagyndan geçirilmeli, sürüjiler bolsa –täze bilimler boýunça okuwy yzygiderli geçmeli.
Howply maddalar üçin konteýnerlerde ýa-da gaplarda temperatura režimine gözegçilik etmeli;
Howply maddalaryň zaýalanmagyndan we syzmazlygyndan gaplary ykjam gaplamaly;
Wagonlarda şeýle ýükleri berkitmek üçin ýörite enjamlar bolmaly;
Iri ilatly nokatlardan, keselhanalardan, şypahana zolaklaryndan geçmeli däl;
Tizlik çägine gözegçilik etmeli;
Ähli zerur resminamalar we rugsatlar bolmaly.
Türkmenistanda bu ugurda uly tejribä eýe bolan “Hazar logistik” Hususy kärhanasy awtoulaglary, demir ýol we howa ulaglaryny ulanmak bilen, şeýle hem multimodal usul bilen daşamagyň aýratyn şertlerini talap edýän ýükleri, şol sanda howply ýükleri, halkara daşamak hyzmatlaryny hödürleýär. Ilkinji nobatda, olar Türkmenistanda öndürilýän himiki önümleri, şeýle hem göwrümi uly bolmadyk ýükler, awtoulaglar, stanok enjamlary, gurluşyk materiallary.
“Hazar logistik” Hususy kärhanasynda howply ýükleri daşamak üçin ähli zerur enjamlary bar – refrižeratorlar we izotermiki konteýnerler, suwuk maddalar üçin ýörite germetiki gaplar, agyr ýükleri daşamak üçin platformalar we ş.m.
Howpsuzlyk kemerleri — ömürleriň halasgäri.
Dürli ýol-ulag hadysalarynyň öwrenilmegi olarda köplenç halatda adamlaryň ulagyň içinde, agdarylma ýa-da çaknyşma sebäpli ulag serişdesiniň duýdansyz tizliginiň peselmegi netijesinde şikes alýandygyny mälim etdi. Awtoulagyň hereketi mahalynda adam agramynyň toplanýan ägirt uly kinetik energiýasyny peseltmek üçin ulaglaryň gurluşynda ýöriteleşdirilen saklaýjy düzümler göz öňünde tutulandyr.
Howpsuzlyk kemerleri bu köpsanly dürli görnüşli düzümleriň iň ygtybarlysydyr. Daşary ýurtlarda geçirilen köpsanly barlaglar howpsuzlyk kemerlerinden peýdalanylmagynyň dürli ýol-ulag hadysalarynyň getirip biljek zelelini ep-esli peseltmäge mümkinçilik berýändigini görkezdi. Mysal üçin, russiýaly hünärmenleriň geçiren barlaglary ýeňil ulaglarda howpsuzlyk kemerlerini ulanmaýanlara garanyňda, ondan peýdalanýan sürüjileriň we ýolagçylaryň ýaralanýanlarynyň sanynyň 2,4 esse, şonuň ýaly-da, heläk bolýan adamlaryň sanynyň hem 3,7 esse azalandygyny aýan etdi.
Şeýle hem alynýan şikesleriň häsiýeti-de üýtgedi. Howpsuzlyk kemerini äsgermeýänler, esasan, gapyrgalaryň döwülmegi, beýni sarsgyny, burnuň we äňiň döwülmegi, aýagyň, eliň çanaklyk boýunlarynyň döwülmegi we kelläň, ýüzüň çapylmagy ýaly, şikeslere sezewar bolýarlar. Bulardan başga-da, agyr kelle-beýni şikesleri-de az duş gelenok. Şeýle-de, boýun oňurgalarynyň we dürli içki organlaryň howply şikeslerine alyp baryp biler. Şol bir wagtda howpsuzlyk kemerleriniň ulanylmagy netijesinde döş kapasasy we oňurga şikesi ýaly (32,2 %), beýni sarsgyny hem ep-esli azaldy (64,4 %). Köplenç halatda ýol-ulag hadysasy netijesinde ýeňil-ýelpaý şikesleriň, köplenç bolsa el-aýak agyrtmalaryň duş gelýändigi bellenilýär.
Howpsuzlyk kemerleriniň dogry ulanylmagyna-da köp zat baglydyr. Mysal üçin, adamynyň teni bilen howpsuzlyk kemeriniň arasynda yşyň galmagy bu ugurdaky ähli aladany puja çykaryp biler. Çünki şol yş 20 santimetr ýa ondan hem uly bolsa howpsuzlyk kemeriniň hiç hili peýdasy ýokdur. Munuň özi her hili betbagtçylykly hadysalaryň üstünden eltip biler.
Adam bilen howpsuzlyk kemeriniň arasyndaky yş takmynan 2,5 santimetr bolmalydyr. Kemeriň häki bir göz üçin oklanylmagyna, ildirgije ildirilmezligine ýol berilmeli däldir. Munuň özi-de howply pursatlaryň döremegine getirip biler.
Howpsuzlyk kemerleri, ine, indi tas kyrk ýyl bäri ulanylyp gelinýär. Şu ýyllar içinde olar, gör, näçe adamyny heläk bolmakdan halas etdiler, köpsanly sürüjileriň we ýolagçylaryň saglygyny gorap sakladylar. Howpsuzlyk kemerlerini äsgermezlik etmäliň!
Hyýal güýjüni kämilleşdirmek.
Hyýal – munuň özi bir pikir, iş barada döreýän meýil, isleg, arzuw. Hyýalymyzda janlandyrmak – isleg-arzuwlarymyzyň amala aşýandygyny göz öňüne getirmegi başarmak. Hyýal güýji – hyýalymyzda janlandyrmak ukyby. Başgaça aýdanymyzda, hyýal – ýürek bilen beýniniň bilelikdäki önümi.
Eýsem, ynsanyň kämillige ýetmeginde, durmuşda üstünlik gazanmagynda hyýal güýjüniň näme ähmiýeti barka? Daşary ýurtlarda adamlaryň aýda müňlerçe dollar sarp edip “Hyýal güýjüni kämilleşdirmek” derslerine gatnamaklarynyň sebäbi nämedekä? Hyýallary pul berip satyn almak dogrumyka?
Hyýal güýji ýokarda hem belläp geçişimiz ýaly, öz arzuw-hyýallarymyzy aňymyzda janlandyrmak ukybydyr. Diňe bir arzuw-hyýallarymyzyň däl, eýsem, öz öňde goýan maksatlarymyzyň amala aşýandygyny aňymyzda janlandyryp bilmek hem ýene-de hyýal güýjüne baglydyr. Başlajak bolýan işimiziň tamamlanan durkuny göz öňüne getirip bilmeklik-de hyýal güýjüniň önümidir. Çünki ähli ajaýyp işler, gözellikler ilki biziň aňymyzda döreýär. Hyýalymyzda janlanýar. Suratkeş ilki çekjek suratynyň birkemsiz bolanyny hyýalynda janlandyryp, soňra eline palitrasyny alýar. Zergär ýasajak şaý-sepiniň gözel gyza nähili görk berjekdigini hyýalynda janlandyranyndan soňra göwejini gyzdyrýar. Halyçy dokajak halysynyň ilki öýüň törüni nähili bezejekdigini göz öňünde janlandyryp, soňra ýüwürtmäge başlaýar. Türgen ilki özüniň ýeňşini, janköýerleriniň el çarpyşmalaryny hyýalynda janlandyryp, soňra ýaryşa çykýar. Ýazyjy eserini ilki hyýalynda ýazyp, soňra kagyza geçirýär. Suratkeşiň suratynyň, zergäriň şaý-sepiniň, halyçynyň halysynyň, türgeniň ýeňşiniň, ýazyjynyň eseriniň... kämil bolmagy bolsa, olaryň hyýal güýjüniň kämilligine baglydyr.
“Dag başy dumansyz bolmaz – är başy hyýalsyz” diýlişi ýaly, hyýal güýji biziň öňde goýan maksatlarymyza ilki aňymyzda ýetmegimize we şol işiň amala aşjakdygyna ynanmagymyza ýardam edýär. Ynam bolsa durmuşda üstünligiň gözbaşy hasaplanylýar.
Hyýal güýji hyýalbentlikmi?
Hyýal güýji hyýalbentlikden ýa-da ham-hyýallykdan düýbünden tapawutlydyr. Hyýalbentlik ýa-da ham-hyýallyk hiç bir işiň başyna barmazdan, yhlas etmezden, zähmet çekmezden “Alma biş, agzyma düş!” diýlen pelsepä eýerip, bolsady ekip oturmaklykdyr. Emma hyýal güýji bulardan tapawutlylykda biziň öňde goýan maksatlarymyzyň amala aşjakdygyna ynanmak we şol işi ilki aňymyzda tamamlamak başarnygydyr. Biz öz öňde goýan maksadymyza ýetmek üçin geçmeli basgançaklarymyza aňymyzda, hyýalymyzda näçe aýdyň janlandyryp bilýän bolsak, onda bu şol işiň has anyk amala aşjakdygyndan habar berýär.
Başgaça aýdanymyzda, hyýal güýji öňde goýlan maksatlara ýetmegiň wideoşekilli meýilnamasyny taýýarlamakdyr. Wideoşekilli meýilnama diýleninde, heniz gurluşygyna başlanylmadyk binanyň gurlup tamamlananyndan soňra nähili boljakdygyny beýan edýän wideony göz öňüne getirip bilersiňiz. Guruljak binanyň aýratynlyklaryny dilden düşündirmegiň deregine, elbetde, onuň wideosyny görkezmek ähli kişiniň şol binany göz öňünde janlandyrmagyna ýardam eder. Çünki beýnimiz gözümiz bilen gören zadymyzy gowy ýatda saklaýar. Hyýalymyzda janlandyrýan pursatymyzda-da beýnimiz etjek işlerimiziň wideosyny görýär. Bu bolsa maksadymyza ýetmekde bize üstünligiň kartasy bolup hyzmat edýär.
Häzirki wagtda beýnimiziň işleýiş aýratynlyklarynyň we öwrenmegiň täze usullarynyň üstünde işleýän alymlar islendik biri işi hyýalymyzda janlandyrmak bilen şol işi hakykatdan-da amala aşyrmagyň arasynda beýnimiz üçin känbir tapawudyň ýokdugyny öňe sürýärler. Çünki täze maglumatlary öwrenmäge girişenimizde beýnimizdäki neýronlaryň arasynda özara baglanyşyklar emele gelip başlaýar. Bu baglanyşyklaryň sany belli bir möçbere ýeteninden soňra bolsa şol öwrenen maglumatymyzy ýa-da endigimizi kynçylyksyz peýdalanyp bilýäris.
Bu ugurda iş alyp barýan alymlar hiç hili hereket etmezden hyýalymyzda özümizi hereket edýän ýaly janlandyrsak, beýnimiziň şol hereket bilen baglanyşykly böleginiň oýarylýandygyny we neýronlaryň arasynda baglanyşyklaryň emele gelýändigini anyklaýarlar. Şeýlelikde, öwrenmekde hyýalyňda janlandyrmak usuly kämilleşdirilýär we köp ugurlara ornaşdyrylýar. Aýratyn hem sport bilen meşgullanýan türgenlere özleriniň etjek her bir hereketini ilki hyýalynda janlandyrmak öwredilýär. Çünki amala aşyryljak hereket ilki beýnä doly ornaşdyrylanyndan soňra, bedenimiz ony ýeňillik bilen amala aşyrýar. Bu barada 1984-nji ýylda dünýä olimpiadasynda suw sportunyň belentlikden bökmek ugry boýunça çempion bolan kanadaly Silwiýa Berner şeýle diýýär “Her gün ýatmazdan öň suwa böküşimi hyýalymda janlandyrýardym. Eger hyýalymda göwnümdäki ýaly böküp bilmesem, hyýalymy edil wideo lentasy ýaly yzyna saryp, trampline gaýtadan çykýardym. Käte tälimçimden rugsat alyp, etjek bolýan hereketimi ilki doly göz öňüne getirip, hyýalymda janlandyrýardym. Günde 5-10 gezek özümi edil olimpiadada ýaly duýup, trampline çykyşymy, suwa böküşimi aňymda gaýtalaýardym. Soňabaka kemçiliksiz böküşi, janköýerleriň el çarpyşmalaryny, Kanadanyň gimniniň ýaňlanyň durşuny, boýnuma altyn medalyň dakylyşyny hyýalymda janlandyryp bilýärdim. Bu bolsa maňa olimpiadanyň çempiony bolmagyma ähli zatdan köp ýardam etdi”.
Hakykatdan-da, beýnimiziň elektromagnit täsir ediş meýdany örän giňdir. Aňymyzdan geçirýän her bir oňyn pikirimiz özi bilen birnäçe oňyn pikirleri alyp gelýär. Erbet pikirler babatynda hem bu kada öz güýjünde galýar. Eýsem, A.Eýnşteýniň aýdyşy ýaly özümizi her bir işe başlanymyzda başarjaň, ukyply adam hökmünde göz öňüne getirsek, şol işi başarmak üçin bize ruhy taýdan güýç-kuwwat gelýär. Eger-de “Men muny başarman”, “Men hemişe şowsuzlyga uçraýan” diýen ýaly pikirler bilen bir işe başlasaňyz, onda elbetde siz hyýalyňyzda özüňizi hiç zada ukypsyz adam hökmünde göz öňüne getirersiňiz. Bu bolsa ýene-de meşhur fizigiň beýleki bir aýdan sözüne, ýagny “Hyýal güýji bilim güýjünden has güýçlidir” diýen sözüne alyp barýar.
siziň üçin manysyz ýaly görünse-de, käte adaty bolmadyk ýagdaýlary hyýalyňyzda janlandyryň;
daş-töwregeňizi gurşap alýan jisimleriň öň üns bermedik taraplaryny görmäge çalşyň;
nusgawy sazlary diňläň;
käte dünýäde çözülmesi iň kyn meselelere hem öz ýanyňyzdan çözgüt agtaryň;
käte çagalar bilen wagt geçiriň. Olar bilen oýnaň, gürrüňlerini diňläň;
“bolgusyz” ýa-da “hiç haçan beýle zat bolup bilmez” diýip öýdýän pikirleriňizi bir ýere bellik edip goýuň;
bolup geçýän adaty ýagdaýlaryň tersine bolup geçip biljekdigini göz öňünde janlandyryň!
her gün görýän jisimlerimize seredip, adaty bolmadyk zady görmäge, olaryň başgaça geomterik şekilde bolup biljekdigini pikirlenmäge çalşyň!
Hünärmenler hala ideg etmegiň esasy usullaryny gürrüň berýärler.
Islendik öý bikesiniň köp wagty we yhlasy sarp edip satyn alan halysyny täze görnüşde saklasy gelýär. Şonuň üçin-de dürli materiallardan dokalan halylaryň täzeligini saklamak üçin olara ideg etmegiň usullary hakynda «Arzuw haly» dükanynyň hünärmenleri gürrüň berýärler.
Hala ideg etmegiň usulyny onuň dokalan materialyna görä saýlamalydyr. Şunuň bilen baglylykda, halylaryň aşak ýüzüniň bir çüňkünde ýerleşdirilýän etiketkalara, ýagny haly hakynda maglumatlara üns bermelidir. Olarda halynyň materialy we onuň ulanylyşy hakynda maglumatlar berilýär. Şeýle-de bolsa, ähli halylara degişli ideg usullary-da bardyr. Olar hakynda «Arzuw haly» dükanynyň hünärmenleri gürrüň berýärler.
Halylary günüň ýiti şöhlesinden goraň. Çünki günüň ýiti şöhlesiniň köp wagtlap düşmegi halylaryň öz möhletinden öň reňk öwüşginini ýitirmegine getirer.
Halylarda çygly arassalaýyş işlerini mümkin boldugyça az geçiriň. Eger-de gaýragoýulmasyz zerurlyk ýüze çykaýsa hem, halyny köp çyglandyrmaň. Has gowusy, ýörite hünärmenlere ýüz tutup, halylary himiki usulda arassaladyň.
Halylary üçeklerde we ýerzeminlerde saklamaň. Olar haly saklamak üçin iň ýaramsyz ýerlerdir. Hatda halylary wagtlaýyn ulanmaýan ýagdaýyňyzda hem olary bu ýerde saklamak maslahat berilmeýär. Iň çykgynsyz ýagdaýda mör-möjeklere we tozana garşy ýörite serişdelerden peýdalanyp bilersiňiz.
Köpümiz agyr öý goşynyň aşagynda ýazylandygy üçin halylaryň käbir ýerlerinde galýan yz bilen tanyşdyrys. Olary öňki durkuna getirmäge adaty buz bölejikleri kömek eder. Munuň üçin buz bölejigini halynyň yz galan ýerine goýuň we ony tä haly öňki durkuna gelýänçä aýyrmaň. Wagtyň geçmegi bilen guran haly süýümi öz-özünden ýokary galar we gönülener. Şu ýerde käbir görnüşli, ýagny emeli ýüpekden dokalan halylara asla suw degirmegiň bolmaýandygyny bellemelidiris. Şonuň üçin-de bu usuly ulanmazdan ozal, halynyň nähili materialdan dokalandygyny öwreniň.
Halylary arassalamak işinde elmydama tygşytly we tebigy esasly serişdeleri ulanyň. Dürli görnüşli tegmil aýryjylaryň düzüminde erediji maddalaryň bardygy sebäpli, olar halynyň ýagtylygyna we süýümine zeper ýetirip biler.
Täze el halylarynyň artykmaç süýümini gaçyrmagy mümkin, bu gorkuly däldir. Bu ýagdaýdan halas bolmak üçin halynyň iki tarapyny hem tozan sorujy bilen arassalaň.
Şu we beýleki peýdaly maslahatlary «Arzuw haly» dükanyndan alyp bilersiňiz. Ol G.Kulyýew (öňki Obýezdnoý) köçesindäki «Beýik Bina» söwda toplumynda ýerleşýär. Dükanyň tejribeli hünärmenleri halylar hakynda peýdaly maglumatlarydyr maslahatlary bermek bilen, size gözleýän halyňyzy tapmaga ýardam bererler.
«Arzuw haly» dükanynda görnüş, gurluş, ölçeg we hil taýdan tapawutlanýan halylaryň ýüzlerçesiniň alyjylara hödürlenilýändigi sebäpli, göwnüňizden turjak halylary saýlamakda hiç hili kynçylyk döremez.
Hünärmenleri öwmek we işe hyjuwlandyrmak: muny nädip sowatly we täsirli alyp barmaly.
Islendik işde ynsanyň hyjuwlanmagy hökmany. Iş babatda bu hasam. Şonuň üçin her bir işleýän adam üçin, hatda dilden bolaýanda-da öwgüli sözler ýa-da hyjuwlandyryjy bahalandyrma zerurdyr. Tejribeli ýolbaşçy öz hünärmenlerine nähili derejede höweslendiren-de işiň netijeli we ikitaraplaýyn sylanyşykly boljagyny gowy bilýär. Hünärmeniň kärhana ýa-da gurama üçin nähili gymmatynyň we kärdeşleriniň arasynda näderejede gadyrynyň bardygyny beýan etmegiň birnäçe ýollary bar.
Işgäri höweslendirmegiň usullaryny material we material däl diýen toparlara bölüp bolar. Material höweslendirmäniň pul baýragy bilen üpjün edilýändigi düşnükli. Bu höweslendirmä işgäriň pul baýragy bilen sylaglanmagy, aýlyk hakynyň ýokarlandyrylmagy, üstünlikli ýerine ýetiren işi üçin pul baýragynyň berilmegi, köp ýyllyk tejribesi ýa-da işde gazanan ýokary netijeleri üçin maddy üpjünçilik degişli bolup biler. Şeýle-de material taýdan höweslendirmä işgäriň kärhada göterimine işlemegi, işgäre harytlaryň amatly bahadan berilmegi, kärhananyň önümlerinden sowgatlary bermegi, täze, has girdejili wezipä bellemegi we beýleki şu hili işleri degişli etmek bolar.
Eger kärhananyň ýa-da guramanyň mümkinçiligi bar bolsa, işgärler üçin ýeňillikli petekleriň alnyp berilmegi hem örän amatly şertdir. Munda mysal üçin işgäriň özi ýa-da çagalary islendik bir dynç alyş merkezine ýa-da sanatoriýa az tölegli ýa-da tölegsiz esasda iberilip bilner. Şeýle-de kärhana işgäriniň çagasynyň okuw tölegini, ulag çykdajylaryny üpjün edip, otagyny ýa-da öýüni abatlamaga ýardam berip biler.
Işgäri höweslendirmegiň ýene-de bir gowy usuly bilelikde medeni-dynç alyş ýerlerine gitmekdir (kärhananyň hasabyna). Deňze dynç alşa gitmek, tebigatda dynç almak, teatra gidip gyzykly sahna oýnuny görmek ýaly işler işgärde özi barada edilýän aladany görmäge mümkinçilik berýär.
Hünärmeni geljekki zähmet üstünliklerine material däl ýol bilen hem gyzyklandyryp bolar. Iň ýönekeý höweslendirme hünärmeni öwmekden başlanýar. Bu höweslendirmä şeýle-de hormat hatlary bermek, Hormat tagtasynda hünärmeniň suratyny asmak ýaly işler degişlidir. Hünärmeniň ýokary professionalizminiň has-da kämilleşmegine onuň hünärmenler köpçüliginiň öňünde çykyş etmegi ýa-da leksiýa bermegi, haýsydyr bir mowzuk boýunça gürrüň bermegi hem täsir eder.
Işgäri höweslendirmegiň özboluşly usullarynyň biri oňa dynç almak üçin boş wagt bermekdir. Mysal üçin, iş ýerinde ýeňillik döretmek — öýüne irräk goýbermek, goşmaça dynç gününi ýa-da birnäçe günläp dynç bermek, iş gününi gysgaltmak we ş.m.
Doglan güni bilen tüýs ýürekden we guramaçylyk gutlamak-da işgäriň işe bolan yhlasyny artdyrýandyr, şeýle-de bu iş hünärmeniň kollektiwde sylanýandygy baradaky duýgyny döredýär.
Bulardan başga-da, hünärmene onuň pikiriniň kärhana üçin örän zerurdygyny bildirip durmak gerekdir. Muny bolsa ýygnaklarda her bir işgäre pikirini aýtmaga, garaýşyny beýan etmäge mümkinçilik berip ýola goýup bolar.
Umuman, hünärmenleri işlerine yzygiderli höweslendirip durmakda ýolbaşçy tarapyndan material hem-de material däl höweslendirmeler ýola goýlup durulmalydyr, olary utgaşdyrmalydyr. Işgärleriň hemişe höweslendirilip durulmagy hem hünärmenlerde bu ýadgaýa öwrenişmegi döredýär. Höweslendirmeler az bolan ýagdaýynda hem işgärleriň işine bolan höwesi bolmaz, işiň çygrynda täzeçillikler, ösüşler we oňyn netijeler ýüze çykmaz.
Hüwdi näme?
Hüwdi - halk döredijiligiň görnüşi bolup, esasan hem enelerimiz tarapyndan çagalara aýdylýan aýdym äheňli goşgylar. Hüwdüler - medeni mirasymyz, özünde pendi-nesihatlary jemleýän setirler, aňyrsynda çuňňur many ýatan türkmen enäniň çagasyna aýdýan söýgüden doly sözleri.
Geçmişimizden göz alyp gaýdýan hüwdi esasan hem çaga sallançakda we enäniň gujagynda ýatanda aýdylýar. Hüwdüniň jadyly owazy çagany tiz we rahat ýatyrýar. Hemmämiz hüwdüler bilen ulaldyk diýsek ýalňyşmarys. Her bir türkmen maşgalasynda, çagaly öýlerde hüwdüniň sesi belentden ýaňlanýar. Hüwdi türkmen dessanlarynda, hekaýalardyr-rowaýatlarda hem ýer alýar.
Hüwdüler köplenç dört setirden ybarat bolýar, şol setirleriň daşyndan, ýagny soňunda “hüwwa-hüw, heýýa-heý” diýlip hiňlenilýär, şu hiňlenmelerden hem “hüwdi” sözi gelip çykýar diýip dürli çeşmelerde aýdylýar.
Söýenine öýlener.
Gowulykda bellener.
Bedew atlar şaýlanar.
Ýaňja uka gidipdir.
Oýnar läläm daşynda.
Kişmiş berip aldaýyn.
Daga, daşa ýollaýyn.
Görnüşi ýaly, hüwdülerde her bir setir çuňňur manydan doly, olarda enäniň çagasyna bolan söýgüsi, arzuwy, nesihaty beýan edilen.
Hüwdüler barada bilýän goşmaça gyzykly maglumatlaryňyz bar bolsa biz bilen paýlaşyň, biz hem öz gezegimizde okyjylarymyzyň dykgatyna ýetireliň.
Iki sowal. Siziň durmuşyňyzyň olara nähili jogap berjekdigiňize bagly.
Üýtgeşik barlag synagy!
Bu ilki göräýmäge diýseň adaty durmuşy barlag synagy boldy. Biri-birini tanamaýan iki adamyny bir otagda ýerleşdirip, olaryň arasyny germew bilen böldüler. Olaryň hiç biri germewiň aňyrsynda kimiň ýa-da nämäniň bardygyny bilenokdy.
Sag gyrada oturan adamlar biziň köpimiziň beräýjek jogabymyzy berdiler. Olar gowy iň, köpräk syýahat etmek we tizräk üstünlige eýe bolmak islediler.
Ýöne haçan-da olar öz göze görünmeýän ýoldaşlarynyň jogaplaryny eşidenlerinde doňup galdylar.
"Men dünýäde agyry-ynjynyň we keselleriň bolmazlygyny arzuw edýärin".
"Ir bilen ukudan oýanyp, öz uýamyň ýylgyryp duranyny görenimde, men özümi bagtyýar duýýaryn".
Bu barlag synagynyň awtory — ispan suratçysy Paola Kalasanz. Mesele bolsa şunda: sag tarapda adaty sagat adamlar, çep tarapda bolsa ýa özi, ýa-da maşgala agzasy ýakynda düwnük keseline uçrandygyny bilip galanlar ýerleşdirildi. Barlag synagyna gatnaşan iki toparyň gymmatlyklara bolan garaýyşlarynyň arasyndaky tapawuda haýran galaýmaly.
Kalasanz öz geçiren barlag synagynyň hemmeleri, ilkinji nobatda hem sagat adamlary öz garaýyşlaryna täzeden seretmäge borçly etmeli.
Gelip çykýan gysgajyk many şeýle: durmuşda ownuk zatlaryň-da gadyryny bilmek endigini ele almaga wagt tapyň. Siziň ileri tutýan närseleriňiziň sanawynda jan saglygy öňdäki orunda durmalydyr.
Şonuň ýaly-da, hemişe ýadyňyzda saklaň: "Biz tä ony ýitirip barýandygymyza göz ýetirmesek, durmuşyň gadyryny bilemzok. Ownuk zatlaryň gadyryny biliň".
Ildeşlerimiz ählisine-de gatnaşdy.
Ýapyk binalarda we söweş sungaty boýunça Aziýa oýunlary ilkinji gezek 2005-nji ýylda Tailandyň paýtagty Bangkokda geçirildi. Ilki-ilkiler sportuň Olimpiýa däl hem-de milli görnüşleri göz öňünde tutulyp, geçirilip başlanan ilkinji oýunlara 37 döwlet gatnaşdy. Owganystan, Bangladeş, Butan, Bruneý, Palestina, Saud Arabystany, Täjigistan hem-de Gündogar-Timur ýurtlary gatnaşmady.
2-nji oýunlar 2007-nji ýylda Hytaýyň garamagyndaky Makauda geçirilip, onda 44 döwletiň türgenleri özara bäsleşdi. Aziýanyň Olimpiýa Geňeşiniň agzasy bolan 45 döwletden diňe bruneýliler Makauwa gelmediler. Ilkinji 3 ýaryş Ýapyk binalardaky Aziýa oýunlary diýen at bilen guralan çäräniň 3-njisini 2009-njy ýylda Wýetnamyň paýtagty Hanoý özünde kabul etdi. 42 ýurduň gatnaşan ýaryşlaryna Pakistan, Palestina we Gündogar-Timor döwletiniň türgenleri çykyş etmedi. Şol ýyl Söweş sungat sungatlary boýunça ilkinji Aziýa oýunlary-da Tailandyň paýtagty Bangkokda geçirildi.
Muňa 37 döwlet türgen ugradyp, Eýran, Gyrgyzystan, Demirgazyk Koreýa, Palestina, Saud Arabystany, Täjigistan, Gündogar-Timor, BAE döwletleri gatnaşmady. Mundan soň, Aziýanyň Olimpiýa Geňeşi bu 2 bäsleşigi birleşdirip, Ýapyk binalarda we söweş sungaty boýunça Aziýa oýunlary ady bilen hem-de ony 4 ýyldan geçirmeli diýen netijä geldi. Şondan soň, 2013-nji ýylda Günorta Koreýanyň Inçeon şäheri Ýapyk binalarda we söweş sungaty boýunça 4-nji Aziýa oýunlaryny gurady. Muňa 43 döwlet gatnaşdy. Demirgazyk Koreýanyň wekilçilik etmedik oýunlarynda Hindistan Garaşsyz türgenler diýen at bilen gatnaşdy. Umuman alnanda, mundan öňki geçirilen oýunlaryň ählisine-de türkmen türgenleri gatnaşyp, ildeşlerimiz 3 altyn, 5 kümüş hem-de 3 bürünçe medal gazandylar.
Ilkinji hasaba alyş resminamalary, bu wajypdyr .
Bu makala, maliýe sowatlylyk rubrikasyna degişli bolup, makalada pullaryň, harytlaryň we hyzmatlaryň hereketini hasaba alýan ilkinji hasaba alyş resminamalar barada gürrüň bereris. Belki biziň ünsimizi hem çekýän däldir welin, ilkinji hasaba alyş resminamalary biziň gündelik durmuşymyzda köp duşýär. Olar nirde, haçan we nähili dörap biler? Bize aýlyk hasaplananda, bankomatdan pul çekenimizde, howludaky marketden haryt alanymyzda, bankda, hassahanada ýa-da petege töleg etmek  üçin gapjygymyzdan pul çykaryp tölegi eden badymyza ilkinji hasaba alyş resminamalary döreýär. Soňra bu resminamalar (çekler, kwitansiýalar, kepilnamalar) stolyň başynda otyran, gözleri äýnekli daýylaryň we daýzalaryň eline baryp düşýär biz olara buhgalterler diýýäris, olar bolsa öz gezeginde maglumatlary hasaba alyş kitaplaryna belleýärler.Netijede  Ilkinji hasaba alyş resminamalar esasynda  girdejiler we çykdajylar ýa-da gaýry görkezijiler emele gelýär.
Ilkinji hasaba alyş resminama näme – bu hakyky geçirilen ykdysady amalynyň faktynyň,kagyz göterijidäki,  ýa-da elektron göterijidäki resmileşdirilen şaýatnamasy.
Ilkiji hasaba alyş resminama, iň wajyp ýuridiki resminamalaryň biridir. Käbir adamlar bu resminama ähmiýet bermeýärler we ýitirýärler ýa-da zyňýarlar. Meselem käbir harytlar we hyzmatlar üçin töleg edilende, berilen töleg kwitansiýasyny okap görseňiz, saklanyş möhleti bellenilýär. Bu, töleg kwitansyýasynyň möhümdigini aňladýar.  Şübheli, jedelli soraglar ýüze çykan ýagdaýynda, ilkinji hasaba alyş resmamasy uly orun eýeleýär. Ilkinji resminamalary öziňizde saklan ýagdaýyňyzda, hiç kim siziň haryt we hyzmat üçin tölegiňizi hyýanatly ulanyp bilmez, saklamadyk ýagdaýyňyzda bolsa, hiç kime subut edip bilmersiňiz. Töleg edeniňizden soňra, arkaýyn bolmagyňyz üçin çegiň ýa-da kwitansiýanyň nusgasyny, bolmasa töleg edeniňizi subut edýän gaýry resminamany talap ediň.
Ilkinji hasaba alyş resminamalary kagyz göterijisinde, şonuň ýaly-da elektron göterijisinde düzülip bilner. Ol şu aşakdaky hökmany ýazgylary özine jemlemelidir.
1) resminamanyň ady;
2) resminamanyň düzülen senesi;
3) ykdysady subýektiň ady ýa-da resminamany düzen hususy telekeçiniň familiýasy we inisiallary;
4) salgyt töleýjiniň salgyt belgisi;
5) Geçirilen amalyň mazmuny;
6) ölçeg birliklerini görkezmek bilen, ykdysady işiň faktynyň natural we (ýa-da) pul ölçeginiň möçberi;
7) ykdysady işiň faktynyň amala aşyrylmagy we resminamanyň düzülmegi üçin jogapkär şahslaryň wezipeleriniň ady, familiýalary, inisiallary we gollary.
Kadalaşdyryjy namalar, kassa hem-de bank resminamalaryna düzediş girizmegi gadagan edýär. Beýleki resminamalara bolsa, diňe taraplaryň razylygy bilen düzediş girizilip biliner. Düzedişler, hukugy bar bolan şahslaryň goly we möhri bilen, düzedilen senäni görkezip tassyklanmalydyr.
Eger adam ilkinji hasaba alyş resminamalara çynlakaý seredýän bolsa, onda bu onuň maliýe sowatlydygyny görkezýär. Şunuň bilen, ol öz satyn almakda ýa-da satmakda geçiren amalyny ätiýaçlandyrýar. Hüşgär boluň, ilkinji hasaba alyş resminamalary wajypdyr.
Ilkinji ýyldyzlar galkynmagyň ýolunda.
Ýapyk binalarda we söweş sungaty boýunça V Aziýa oýunlar döwründäki tälimçilik okuwlary başlady. Bu bolsa sentýabr aýynda Oýunlara geljek ähli adamlary galkyndyrjak Ilkinji ýyldyzlaryň Aşgabat 2017 tejribesinde täze tapgyra gadam basýandygyny aňladýar. Geçen duşenbe gününden başlapsentýabr aýyna çenli biziň meýletinçilerimiz Olimpiýa şäherçesinde öz wezipeleri boýunça başarnyklaryny kämilleşdirmek üçin tälimçilik okuwlaryny geçerler.
Ilkibaşda Ilkinji ýyldyzlaryň meýletinçillik iş ýagdaýy dürlüdi,ýagny käbirleriniň eýýäm toplan terjibesi bardy, käbirleri bolsa täze açylan sahypa ýalydylar. Emma “Siziň galkynmaly wagtyňyz” atly Oýunlardan öňki meýletinçilik maksatnamasynyň hem-de geçirilen synag çäreleriň kömegi arkaly biziň meýletinçilerimiz uly tejribe gazandylar we “meýletinçi” sözüniň aňladýan manysyna has gowy düşündiler.
Geljekki birnäçe hepdäniň dowamynda Ilkinji ýyldyzlarymyz üçin tälimçilik okuwlary güýçli depginde alnyp barylar. Tälimçilik okuwy umumy okuw, ýerine ýetirýän wezipesiniň aýratynlyklary boýunça nazary okuw we amaly okuw ýaly tapgyrlardan ybaratdyr. Mundan başga-da, topar ýolbaşçy wezipesine bellenen meýletinçiler ýörite tälim okuwlary geçerler.
Şu hepde başlan umumy tälimçilik okuwy meýletinçileriň köp sanly ukyplaryny ösdürmäge, bilimlerini artdyrmaga gönükdirilendir. Mundan başga-da, tälimçilik okuwynda Oýunlaryň agzalaryny myhmansöýerlik bilen garşylamak hem-de degişli desganyň iş toparlarynda ýerine ýetirmeli wezipeleri barada maglumat beriler.
Tälimçilik okuwynyň baş dolandyryjysy Jill Kuk okuwlaryň geçirilişi barada şeýle belledi: “Taýýarlyk işleri şowly geçýär. Gatnaşyk gowy we meýletinçileri taýýarlamak işi şowly gidýär. Biz ýetip gelýän Ýapyk binalarda we söweş sungaty boýunça V Aziýa oýunlarynda meýletinçileriň öz ukyplaryny görkezip bilmekleri üçin, olara iş hereketleri barada maglumaty we dürli düzgünleri öwredýäris, bellenen wezipeleri boýunça bilim berýäris. Umuman, biz meýletinçi ýardamçylaryň ählisiniň ilkinji iş hereketinde öz borçlaryny we jogapkärçiliklerini doly we ýokary derejede ýerine ýetirmeginde isleýäris”.
Döwletmämmet Azady adyndaky Türkmen milli dünýä diller institutynyň talyby we Oýunlar döwründe Türgenler şäherçesinde topar ýolbaşçy bolmaly Güller Bekedowa şeýle belläp geçýär: “Umumy tälimçilik okuwynyň birinji tapgyry örän gyzykly geçdi. Bu meniň Oýunlar döwründe meýletinçilik işleri baradaky düşünjämi kämilleşdirdi. Häzirki wagt men okuwyň indiki tapgyryna sabyrsyzlyk bilen garaşýaryn”.
Halkara nebit we gaz uniwersitetiniň talyby we Oýunlar döwründe Akkreditasiýa bölüminiň topar ýolbaşçysy Akmyrat Ýazmyradow hem öz pikirlerini şeýle beýan etdi: “Umumy tälimçilik okuwynyň tapgyrynyň dowamynda men özüm üçin örän peýdaly maglumatlary, şol sanda howpsuzlyk, myhmanlary garşylamak edepleri we desganyň iş topary barada öwrendim. Men tälimçilik okuwyny dowam ederin, sebäbi meniň esasy maksadym başarjaň topar ýolbaşçy bolmakdyr”.
Biziň Ilkinji ýyldyzlarymyz – Ýapyk binalarda we söweş sungaty boýunça V Aziýa oýularynyň üstünlikli geçmeginiň esasy şerti bolup durýar we tälimçilik okuwy olara galkynmaga we iň gowy Oýunlary geçirmäge mümkinçilik berer.
IMO programmasy barada.
Häzirki wagtda internet ulanyjylarynyň arasynda habarlaşmak üçin iň köp ulanylýan programmalarynyň biri IMO diýsek ýalňyşmarys. Makalamyzyň bu gezekki sanynda okyjylarymyza IMO hakynda giňişleýin gürrüň bermegi makul bildik.
IMO näme?
IMO – internet arkaly online ýazyşmak(çatlaşmak) üçin niýetlenen mobil programma üpjünçiligi.
IMO-ny nireden  indirmek bolar?
Ony telefonyň degişliligine laýyklykda “Android” operasion ulgamly telefonlar üçin “PlayMarket”-den, “IOS” operasion ulgamly telefonlar üçin bolsa “AppStore”-dan indirip ýükläp bolar.
IMO-nyň kompýuterler üçin niýetlenen görnüşi hem barmy?
Hawa, bar. Soňky wagtlarda IMO programmasynyň kompýuterler üçin niýetlenen görnüşi hem çykdy. Ony internetden indirmek bolar.
IMO kim tarapyndan oýlanyp tapyldy we şu wagt kime degişli?
Internet maglumatlaryna görä, ol “Palo Alto” kompaniýasynda, “Google” kompaniýasynyň ilkinji 10 işgärleriniň biri bolan Georges Harik tarapyndan oýlanyp tapylypdyr. Ilkibada ol meşhur çat serwislerini birikdirýän ýönekeý serwis hökmünde işläpdir. Wagtyň geçmegi bilen bolsa, ol öz başyna aýratyn habarlaşmak programmasyna öwrülipdir.
Häzirki wagtda IMO-nyň eýeleri jigi-dogan Georges Harik we Ralph Harik diýlip internet çeşmelerinde aýdylýar.
IMO programmasynyň nähili mümkinçilikleri bar?
Ýokarda agzalan mümkinçilikleriň ählisi ýokary hilde hyzmat edýär. Meselem, IMO-da dostuňyz bilen audio jaň arkaly gürleşseňiz, hakyky jaňlaşylan ýaly hili ýokary bolýar.
IMO-nyň ulanylyşy kynmy ýa-da aňsat? Işleýşi nähili?
Ulanmasy aňsat, işleýşi ýeňil. Emma, ýeňil işlemegine garamazdan, käbir ulanyjylaryň bellemegine görä, IMO ulanylanda telefonlary käte haýallaýar.
IMO – täze programma bolup,  döredijileri ony gün-günden has kämilleşdirýärler we tiz-tizden onuň maglumatlar binýadyny täzeläp (обновление) durýarlar.
IMO-nyň işleýiş prinsipi nähili? Dostlaryňyz (kontaklar) nireden çykýar?
Haçan-da siz biriniň telefon belgisini öz telefonyňyzyň ýadyna (kontaktyna) goşsaňyz we şol kişiniň IMO-da hasaby (kontakty) bar bolsa, IMO awtomatiki usulda şol hasaby  siziň IMO-ňyza goşar we dostlaryňyzyň arasynda peýda bolar.
Eger-de goşmak isleýän adamyňyzyň IMO hasaby sizde ýok bolsa, onda onuň telefon belgisini gözletmek arkaly öz IMO-daky dostlaryňyzyň arasyna goşup bilersiňiz.
IMO-ny ulanmak töleglimi?
IMO programmasy tölegsiz. IMO-ny ulanan mahalyňyz diňe internet puluňyz gider.
Habarlaşmak üçin ulanylýan beýleki programmalardan tapawutlylykda, IMO-da çatda ýazyşyp otyrkaňyz, ähli ýazýan simwollaryňyz onlaýn görnüşde garşyňyzdaky adama (dostuňyza) görünýändir. Ibereniňizden soň däl, ýazyp otyrkaňyz harpma-harp, nokatma-nokat sohbetdeşiňize görünýär;
IMO-da üns berilmeli zatlaryň dowamy we beýleki peýdaly gurnamalar barada giňişleýin indiki sanymyzda hökman ýazarys.
IMO-da üns berilmeli zatlar. Birnäçe esasy we peýdaly sazlamalar barada.
«Меню -> Настройки -> Конфиденциальность -> Чат в реальном времени»;
2. IMO-nyň interfeýsinde ähli düwmeler biri-birine ýakynlygy sebäpli, käte IMO-daky dostuňyza bilmezden el degmegi arkaly jaň edilýär ýa-da ses iberilýär. Şol sebäpli, düwmelere basanyňyzda ünsli boljak boluň;
«Меню -> Настройки -> Уведомления об историях» diýlen ýerde bellikleri gerekmejeginden aýyrmaly;
4. «Меню -> Добавить друзей -> Добавить себя» diýlen düwmä bassaňyz, telefonyňyzda belgileri ýok bolup, siziň belgiňiz olarda bar bolan adamlary sanaw görnüşinde görmek bolar. Olary goşmak mümkinçiligi hem göz öňünde tutulan;
5. IMO-da dostlaryňyzyň (kontaktlaryň) sanawynda bar bolan dostuňyzyň telefon belgisini bilmeýän bolsaňyz näme etmeli?
Şol hasaby pozuň we oňa “Salam” diýip ýazyň. Jogap beren ýagdaýynda, onuň ilkinji ýazan habary bilen çat penjiresiniň üstünde telefon belgisi hem görüner;
6. IMO-nyň özi awtomatiki usulda ulanyjy tarapyndan görlen suratlary we wideolary telefonyň ýadynda saklap galýar, näme etmeli?
«Меню -> Настройки -> Хранилище» - IMO-da gören surat we wideolaryňyzyň telefonyňyzyň ýadynda galyp-galmazlygyny sazlap bolýar;
7. «Меню -> Настройки -> Закрыть чаты» düwmäni bassaňyz, ähli açyk çatlaryňyz ýapylar;
8. «Меню -> Настройки -> Изменить изображение профиля» – hasabyňyzyň esasy suratyny çalyşmak;
9. Islendik hasaby IMO-da blokirlemek üçin: ýokarda sag tarapdaky «Контакты» sanawyndan zerur bolan hasabyň üstüne bir gezek basmaly, soňra şol hasap bilen çat penjiresi açylar. Çat penjiresiniň ýokarsyna (adynyň ýazylgy duran ýerine) bir gezek basyp, sanawyň aşagynda «Заблокировать» düwmäni sag gapdala (aktiw ýagdaýa) geçirmeli;
10. Pursatlary paýlaşmak üçin «Добавить историю» düwmesine basmaly. Eger paýlaşylan pursadyň dostlaryňyza görünmegini isleseňiz, onda sag düwmä basmaly, eger dostlaryňyza we olaryň hem dostlaryna görkezmek isleseňiz çep düwmä basmaly;
11. «Меню -> Настройки -> Конфиденциальность -> Последняя активность» diýlen ýerde soňky gezek IMO haçan gireniňizi hemmelere ýa-da dostlaryňyza görüner ýaly, ýa bolmasa hiçkime görünmez ýaly sazlap bilersiňiz. Üns beren bolsaňyz, IMO-da islendik adam bilen çat penjiresi açylanda, ýokarsynda, ýagny adamyň ady ýazylgy ýerinde onuň soňky giren wagty, ýa-da onlaýn (häzirki wagtda IMO-da aktiw) ýagdaýy görkezilýär, käte bolsa hiç zat görkezilmeýär. Bulary ýokarda belläp geçişimiz ýaly sazlap bolýar;
12. «Меню -> Настройки -> Конфиденциальность -> Фотография профиля» diýlen menýuda IMO hasabyňyzdaky esasy suratyň kime görünip-görünmezligini sazlap bolýar;
13. «Меню -> Настройки -> Конфиденциальность -> Отчеты о прочтении» – biri size ýazanda, ýazylan habary siziň okap-okamandygyňyz barada duýduryşy kimlere görünmelidigini sazlap bolýar;
14. «Меню -> прямой эфир» - bu IMO-ny beýleki programmalardan tapawutlandyrýan mümkünçilikleriniň biri. Eger siz «прямой эфир» menýusyna girseňiz, onda şol wagt onlaýn görnüşde, göni ýaýlymda bolan adamlaryň sanawyny görersiňiz. Hat-da, ýokarda sag gyrada haýsy ýurtdandygy barada hem baýdak görnüşinde maglumat berilýär.
Imo-nyň «прямой эфир» mümkinçiligi birbada köp adamlar bilen wideo şekilli görnüşde habarlaşmak üçin niýetlenen. Mysal üçin, mugallymyň okuwçylara sapak geçmegi.
Aýratynam soňky wagtlarda köp ulanyjylaryň isleg bildirýän, ýagny IMO-da dostlaryňyzyň dostlaryny goşmak mümkinçiligi häzirki wagtda ýokdur (eger bilýän bolsaňyz biz bilen paýlaşyň). Ýokarda belläp geçişimiz ýaly, bu programma gün-günden kämilleşdirilýär we gelejekde bu funksiýanyň goşulmagy hem mümkin.
IMO barada bilýän başga-da gyzykly maglumatlaryňyz bar bolsa, bize iberiň, biz hem öz gezegimizde okyjylarymyz bilen paýlaşaly.
Internet arkaly lomaý söwda nähili etmeli?
“Turkmenportal” web saýtymyzda ozal habar berşimiz ýaly, ýerli we daşary ýurtdan gelýän dürli harytlaryň lomaý söwdasy üçin niýetlenen “lomaysowda.сom”  platformasy döredildi.
Web saýtyň statistikasyna görä www.lomaysowda.com web saýtyny ulanyjylaryň sany gün-günden artýar.
Munyň üçin lomaý söwda platformasy öz taslamalaryny yzygider kämilleşdirýär. Ýaňy ýakynda  saýtyň dizaýny hem üýtgetdildi. Täze dizaýnda web saýtdaky ähli maglumatlara wajyplyk bermek üçin ony öňdäki orunlara çykarmak maksatly göze ýakymly we rahat reňklerden peýdalanyldy.
Platformanyň esasy maksady lomaý söwda etmeklik bolany sebäpli, ulanyjylar we üpjün edijiler üçin ähli mümkinçilikler döredilen.
Üpjün ediji bolup “lomaysowda.сom”  platformasynda söwda etmek juda aňsat. Munuň üçin başda platformada hasaba alynmaly. Onuň üçin bolsa, “Hasaby döret” menýusyna basyp berilýän soraglara jogap bermek ýeterliklidir. Eger-de hasabyňyz bar bolsa onda “Email salgyny” we “Açar söz” girmek ýeterlikdir.
Üpjün ediji bolup hasaba alynandan soňra “Haryt goşmak”düwmesine basyp harytlaryňy aňsatlyk bilen ýerleşdirip bolýar.
Platformada üpjün ediji tarapyndan goşulan harytlary aňsatlyk bilen dolandyrmak üçin “Harytlarym” , markalary dolandyrmak üçin bolsa “Markalarym” bölümi hyzmat edýär.
Ýagny üpjün ediji tarapyndan goşulan ähli harytlary “Harytlarym” menýusyndan görüp bilersiňiz. Eger-de size harytlaryň markalara göra saýlanmagyny isleseiňiz onda “Markalarym”menýusy size ýardam berer.
“Sargytlarym” bölümi bolsa ulanyjynyň iberen sargytlaryny aňsatlyk bilen dolandyrmak üçin niýetlenendir. Ýagny, bu ýerde harydyň ady, sany, jemi sargydyň bahasy ýaly maglumatlary görmek bolýar.
Saýtyň esasy bellemeli aýratynlygy 3 dilde hereket edýänligidir. Türkmen dilinden başga-da iňlis we rus dilleriniň bolmagy, harytlary satuwa çykaran satyjynyň diňe içerki bazarda däl eýsem, daşarky bazara hem önümi hödürlemegine ýagnyl "lomaysowda.com"  platformasyny ulanyjylarynyň geografiýasyny giňeldýär.
Bu bolsa goşulan harytlaryň köp sanly ulanyjysynyň bolmagyna şeýle-de söwdanyň amatly we elýeter bahadan bolmagyna eltýär.
Wagty tygşytlamak hem-de  ulanyjy üçin amatly bolar ýaly saýtda gözleg formasy hereket edýär. Gözleg formasy arkaly “Harytlar boýunça” we “Satyjylar boýunça” aýratyn gözläp bolma mümkinçiligi bar.
Platformany peýdalanýanlar üçin harytlar belli bir tertip boýunça toparlara bölünendir.
Saýtda habarlar we mahabatlar üçin hem aýratyn ýer niýetlenen. Birbada birnäçe maglumaty özünde jemläp ulanyjylara dessine ýetirmek üçin mahabatlyk ýer slaýder görnüşinde awtomatiki usulda hereket edýär.
Platformada ulanyjy üçin, maglumata has-da baý bolar ýaly “Vip harytlar”, “Halanan harytlar”, “Ähli harytlar” bölümleri ýerleşdirilen.
“Vip harytlar”  bölümine haryt goşmak üçin birnäçe şertleri ýerine ýetirmeli.
Ulanyjylar tarapyndan iň köp görülen harytlar awtomatiki ýagdaýda “Halanan harytlar” bölümine ýerleşdirilýär.
Täze goşulan harytlar yzygiderlilik boýunça “Ähli harytlar” bölümine ýerleşdirilýär.
Gerek bolan harydyň içine girilende harydyň markasy, goýlan senesi, bahasy, iň az satyn alma mukdary, haryt eýesi bilen habarlaşmak üçin telefon belgisi we salgysy ýaly maglumatlar ýerleşdirilen.
Lomaý söwda platformasy ýurdumyzyň 5 welaýaty üçin hem niýetlenendir. Bu bolsa ulanyjylar üçin Türkmenistanyň islendik ýerinden onlaýn lomaý söwdanyň elýeter bolmagyna eltýär.
"lomaysowda.com" platformasy häzirki wagtda internetde web saýt arkaly öz hyzmatlary ýerine ýetirýär. Ýakynda, akylly enjamlar üçin programma üpjünçiligini ýola goýjakdygyny onuň resmi web saýty habar berýär.
Internet dükanyny döretmegiň usullary.
Telekeçilik işiňizi internet ulgamynyň üsti bilen amala aşyryp gördüňizmi? Harytlaryňyzy internetiň üsti bilen satyp gördüňizmi? Internet dükanlaryndan söwda edip gördüňizmi?
Bu makalamyzda size internet dükanyny döretmegiň usullary barada gysgaça aýdyp bereris.
Internet dükany – adaty dükanyň internetdäki ýerleşen görnüşi. Adaty dükandan tapawutlylykda, haryt we hyzmatlar internetde ýerleşdirilýär. Internet dükany üçin web-saýt we mobil goşundy döredilýär, müşderiler şol web-saýtyň we goşundynyň üsti bilen söwda edýärler. Internet dükany hem täze başlaýan telekeçiler üçin, hem tejribeliler üçin amatlydyr.
Ilki bilen, internet dükanyny döretmegiň (taýýarlamagyň) usullaryny aýdyp geçeliň, olar: özüňiz tarapyndan, mugt ýasamak ýa-da web saýt we goşundylary taýýarlaýan bu ugurda ökde hünärmenlere (edara-kärhanalara) sargyt etmek arkaly.
Bu usullar barada giňişleýin şu salgy boýunça ýerleşýän makalamyzda gürrüň beripdik.
1. Ilki bilen, internetde näme satmak isleýändigiňizi kesgitlemeli.
Iň meşhur harytlary satsaňyz girdejisiz galmazsyňyz elbetde, emma bäsdeşleriňiziň köpelmegi ahmal;
Täze ýa-da öň hiç eşdilmedik ugurlar boýunça harytlary satsaňyz, bäsdeşleriňiz gaty az bolar, emma girdeji meselesinde biraz mahabat işlerine maýa goýum etmeli bolarsyňyz. Ugurlary özüňiz pikirlenip saýlamaly.
Ýokardaky ugurlardan birinjisini saýlasaňyz, umumy ugur saýlaman, anyk ugur saýlamak maslahat berilýär. Mysal üçin, aýal-gyzlaryň egin-eşiklerini satman, aýal gyzlaryň elde tikilen köýneklerini satmak. Şeýlelikde, siz köp müşderini özüňize çekmegi başararsyňyz.
Ikinji ugry saýlasaňyz, eger mahabat üçin maliýe ýagdaýyňyz ýeterli bolmasa, sosial torlaryň üsti bilen harytlaryňyzy mahabatlandyryp bolar, dürli aksiýalary, arzanladyşlary geçirip müşderileri çekmek bolar.
2.Harytlaryňyzyň niýetlenýän auditoriýasyny öwrenmeli.
Auditoriýany bilmek zerur. Kime näme satjagyňyzy bilmeseňiz, söwdaňyz bolmaz.
Auditoriýanyň haýsy faktorlaryny bilmeli?
jynsy: internet dükanlarynda esasan aýal-gyzlar söwda edýär. Internetde däl, eýsem gündelik durmuşda hem şeýle. Erkekler internet dükanlaryndan esasan sowgatlyklar, suwenirler satyn alanlarynda peýdalanýarlar.
ýaşy: internet dükanlaryndan esasan ýaşlar we orta ýaşlylar söwda edýärler. Uly ýaşly adamlar adatça özleri bazara gidip haryt satyn almaklaryny amatly hasaplaýarlar.
gyzyklanmalary: müşderileriň gyzyklanýan harytlaryny bilmeli. Mysal üçin, ýaşlaryň auditoriýasy üçin öý hojalyk harytlaryny hödürläp bolmaz, ýa-da orta ýaşly we uly ýaşly adamlar üçin oýunjak harytlary hödürläp bolmaz. Umuman aýdylanda gyzyklanmalaryň öwrenilmegi hem zerur bolup durýar.
Dünýä tejribesinde internet dükanlaryndan satyn alnan harytlar adatça hakykysyndan arzan bolýar, aksiýalar edilýär, arzanlaşyklar geçirilýär. Şularyň ýerine ýetirilmegi bilen, müşderileri belli bir derejede internet dükanyňyza çekip bolar.
3. Eltip berijileri tapmaly.
Düzgün boýunça internet dükanlaryndan söwda edilende harytlar müşderiniň öýüne çenli eltip berilýär. Harytlaryňyz satyn alnan ýagdaýynda müşderä kim tarapyndan eltip berilmeli? Nirä eltip berilmeli? diýen soraglar hem çözülen bolmaly. Mysal üçin, internet dükanyň üsti bilen haryt satýan bolsaňyz, ýurdumyzyň islendik ýerine eltip bermek hyzmatyny ýola goýmak zerurmy? Her welaýatda eltip bermek üçin işgäriňiz barmy? Bular hakynda hem pikirleniň.
4. Internet dükany üçin gowy at saýlamaly.
Haýsy ugurlar boýunça söwda etmek isleýändigiňizi hem-de nähili harytlary satmak isleýändigiňizi kesgitläniňizden soňra, internet dükanyňyza gowy at saýlamaly. At saýlanyňyzda boldugyndan gysga, täsirli we ýatda galyjy at saýlajak boluň, müşderileriň hem ýadynda galar ýaly we internetde web-saýtyňyza aňsatlyk bilen giriler ýaly (müşderilere URL salgysyny – web-saýtyň adyny ýazmak aňsat bolar ýaly).
5. Internet dükanyňyz üçin web-saýt we mobil goşundy döretmeli.
Guramaçylyk meselelerinden soňra, internet dükanyňyz üçin web-saýt we goşundy döretmeli. Olaryň dizaýnyna, tiz işleýşine, ykjamlygyna uly üns berilmeli. Web-saýty döretmegiň usullaryny öňki makalalarymyzda gürrüň beripdik.
Internet dükany üçin mobil goşundy taýýarlamak söwda üçin amatlydyr. Üns berýän bolsaňyz, soňky wagtlarda käbir internet dükanlar web-saýtyny taýýarlamazdan, göni mobil goşundysyny çykarýarlar. Sebäbi, ulanyjylaryň aglaba göleginde “akylly” telefonlar bar we internet dükanyna goşundy arkaly girmek ykjam hasaplanylýar.
Şu ýerde ýene aýdylyp geçilmeli söz – bu “Elektron kommersiýa” (e-kommersiýa). Web-saýtyňyza we mobil goşundyňyza Elektron kommersiýa hyzmatyny birikdirmek maslahat berilýär. Ol barada şu makalamyzyň 6-njy bendinde agzalýar.
6. Internet dükanyňyzda dürli görnüşli tölegleri kabul etmek mümkçinçiligini döretmeli.
Bilşimiz ýaly, internet dükanlaryndan söwda edilende harytlar üçin töleg görnüşleri müşderilere dürli görnüşde hödürlenýär: eltip berlende nagt tölemek, eltip berlende bank kart arkaly töleg terminalynyň üsti bilen tölemek ýa-da bank kart arkaly internet dükanynyň özünde tölemek (e-kommersiýa).
Müşderileriňiz üçin ähli amatlyklary döretjek boluň, haryt satyn alnanda dürli görnüşde tölemek mümkinçiligini hödürläň we kämil tehnologiýalardan peýdalanyň.
7. Işlemeli.
Netijede, ähli ädimlerden soň işlemek galýar. Hemişe täzeliklerden habarly bolup, internet dükanyňyzy kämilleşdiriň, özüne çekiji aksiýalary, mahabatlandyrmalary, ýokary hilli hyzmatlary hödürläp, web-saýtyň we goşundynyň bökdençsiz işini üpjün ediň. Söwdaňyz oňuna bolsun!
Internetde elektron poçtany (e-mail) nädip açmaly.
Elektron poçta ýa-da “e-mail” – bu adaty poçtanyň elektron görnüşi. Elektron poçtanyň adaty poçtadan ýeke-täk tapawudy – onuň elektron tory arkaly işlemegi. Makalamyzda internet elektron poçtasynyň açylyşynyň ädimleri barada gürrüň bereris. Ilki bilen, elektron poçtanyň mümkinçilikleri barada gysgaça nygtap geçeliň.
Internet elektron poçtasynyň kömegi bilen elektron poçtasy bar bolan adamlara, guramalara, edaralara, kärhanalara elektron hatlar, goşundy faýllar iberip we kabul edip bolýar. Elektron poçtadan göwrümi uly bolan faýllary iberip bolmaýar, iberiljek faýllaryň göwrümi çäklendirilendir.
Elektron poçta gündelik durmuşymyzda dürli ýerlerde ulanylýar: web saýtlarda hasap açmak üçin, ulgama girmek üçin, web saýt tarapyndan elektron poçta iberilýän tassyklaýjy kody girizmek üçin, hasaby elektron poçta baglamak üçin we ş.m. Mundan başga-da, dürli sowalnamalar doldurylanda olaryň aglaba böleginde elektron poçta soralýar. Tehnologiýalaryň barha ösýän döwründe elektron poçtany ulanmaklyk maksada laýyk hasaplanylýar.
Elektron poçtany nädip açmaly?
1. Ilki bilen, elektron poçtanyň açyljak web saýtyny (domenini) kesgitlemeli. Elektron poçta açylanda belli bir web saýtdan açylýar. Mysal üçin, iň uly we meşhur poçta hyzmatyny berýän web saýtlar: Gmail, Mail.ru, Rambler.ru.
2. Degişli saýta girip, täze elektron poçtasyny açmak (hasaba almak) diýen düwmä basyň.
3. Sowalnama açylar we ony doldurmagyňyz soralar.
4. Sowalnamany dogry tertipde dolduryň. Sowalnamada şahsy maglumatlaryňyz soralar: adyňyz, familiýaňyz, elektron poçta üçin login (poçta goýuljak at) we parolyňyz, doglan senäňiz, ýaşaýan ýeriňiz we ş.m. Şeýle hem, sowalnamalaryň köpüsinde mobil telefon belgiňiz hem soralýar. Eger mobil telefon belgiňizi girizseňiz, elektron poçtaňyzyň parolyny ýitiren wagtyňyzda ony mobil telefonyňyza tassyklaýjy SMS iberilmegi arkaly açyp bolýar.
5. Sowalnamany dolduranyňyzdan soňra, “taýýar” (OK) düwmesine basyň we netijede elektron poçtaňyz taýýar bolar. Elektron poçtaňyza girip barlap görüň.
Internetde web saýtlara girişi nädip çäklendirip bolýar? (Parental control).
Çagalar we ýetginjekler internetden peýdalananda käte ene-atalar üçin käbir web saýtlara girişi çäklendirmek zerurlygy ýüze çykýar. Çaganyň okuwyna päsgel bermez ýaly, boş wagtyny peýdaly işlere sarp etmegi üçin kämahal interneti ýa-da internetde belli bir web saýtlary çäklendirmek gerek bolýar. Muňa mysal edip, oýun saýtlaryny, güýmenje saýtlaryny, çagalara degişli däl saýtlary bermek bolar. Internet ulgamynda muňa “Parental control” (ene-ata tarapyndan gözegçilik) diýilýär. Bu makalamyzda ýokarda agzalan meseläniň birnäçe çözümleri barada okyjylarymyza gysgaça gürrüň bermegi makul bildik.
1. Çagaňyzyň ulanýan kompýuterine açarsöz (parol) goýmak.
Zerurlyk ýüze çykanda kompýuteri öçürip bilersiňiz we girmek üçin açarsözi diňe siziň ýazmagyňyz gerek bolar.
2. “Parental control” funksiýasy bolan ýörite programmalary çagaňyzyň kompýuterine gurnamak.
Bu programmalary degişli dükanlardan satyn almak ýa-da internetden indirmek bolar. Olaryň kömegi bilen islendik web saýtlara girişi çäklendirip bolýar, programmany açmak üçin bolsa ýörite açarsöz gerek bolýar. Ony programmany gurnan wagtyňyzda goýmaly. Bu görnüşli programmalaryň tutýan göwrümi örän kiçi bolýar we kompýuterde ýeňil işleýär.
3. Ýörite antiwirus programmasyny gurnamak.
Antiwirus programmalaryň köpüsinde “Parental control” funksiýasy bolýar. Iň aňsat usullaryň biri hem şu. Antiwirus programmasyny satyn almakaňyz ol barada internetde okaň, satyjydan “Parental control” funksiýasynyň barlygyny ýa-da ýoklugyny soraň. Bar bolsa, nädip ulanyp bolýandygyny öwreniň. Netijede, kompýuteriňiz hem goragly, ýagny antiwirusly bolar, hem çagalaryňyzyň boş wagtyny netijeli peýdalanmak üçin mümkinçilik dörär.
4. “Wi-Fi” router arkaly web saýtlara girişi çäklendirmek.
Ýurdumyzda aragatnaşyk ulgamy hem beýleki ulgamlar bilen deň hatarda günsaýyn ösýär. Muňa mysallaryň biri – internet ulgamy. Häzirki wagtda internet köp öýde bar diýsek ýalňyşmarys. Internet köplenç “Wi-Fi” routeri arkaly peýdalanylýar. “Wi-Fi” routerleriň köpüsinde “Parental control” funksiýasy bar. Bu bölümiň kömegi bilen, internetde islendik web saýta girişi çäklendirip bolýar, hat-da internetiň işlemeli wagtyny hem kesgitläp bolýar. Mysal üçin, 22:00 – 08:00 aralygy interneti işlemez ýaly sazlap bolýar.
Belläp geçilmeli zatlaryň ýene biri, diňe kompýuterlerde däl, eýsem mobil enjamlarda hem agzalan ädimleri ýerine ýetirip bolýar.
Internetiň tizligini nädip barlamaly?
Häzirki zaman tehnologiýalaryň ösmegi bilen bir hatarda internet ulgamy hem günsaýyn ösýär. Muňa mysal edip, ýurdumyzyň ähli künjeginde internetiň elýeter bolmagyny, ilatymyzyň kompýuter we internet sowatlylygynyň günsaýyn artýandygyny, ykdysadyýetiň, şeýle-de beýleki pudaklaryň iş önümçiliginde internetden peýdalanylýandygyny nygtap geçmek bolar.
Makalamyzyň bu sanynda internetiň tizligini nädip bilip bolýanlygy barada gysgaça aýdyp geçeris.
Ilki bilen, internetiň anyk tizligini bilmek aňsat däldigini belläp geçeliň. Internet hyzmatyny beriji edaradan (“Türkmentelekom”, AŞTU we ş.m.) size, ýagny siziň enjamyňyza çenli internet gelýänça birnäçe aragatnaşyk enjamlaryň üstünden geçýär. Her enjam hem özara kabel arkaly simli (tor kabeli, optiki kabel)  ýa-da simsiz görnüşde özara baglanyşan.
Ikinji bilen, internetiň tizligi diýlip şu iki düşünjä düşünilýändigini hem belläliň: internetiň siziň enjamyňyza gelýän tizligi we sizden gidýän tizligi (download/upload speed). Şu iki tizligiň esasynda internetiň umumy tizligi çykarylýar.
Internetiň tizligini nädip hasaplamaly?
Internetiň gelýän tizligi (indirilýän tizlik, DOWNLOAD) – internetden maglumat alýan wagtyňyzdaky tizlik. Mysal üçin, internetden elektron kitap almak, aýdym-saz almak, kinofilm almak.
Internetiň gidýän tizligi (gidýän tizlik, UPLOAD) – internete maglumat ýerleşdirýän wagtyňyzdaky tizlik. Mysal üçin, internete kitap goýmak, resminama ibermek, hat ýazmak we ş.m.
Ýokarda agzalan 2 sany tizlik esasynda internetiň umumy tizligi hasaplanylýar.
Internetiň tizligini simli tor arkaly barlamak has maksada laýyk bolar. Mysal üçin, kompýuterden internete “Wi-Fi” routeri arkaly simsiz görnüşde baglanman, kompýuteri tor kabeli arkaly “Wi-Fi” routere çatsaňyz tizlik has hem anyklaşar. Sebäbi, simsiz torda tizlik “Wi-Fi” routeriň ýakynlygyna/uzaklygyna görä üýtgäp biler. Şeýle ýagdaýlarda, internetiň tizligini simli, ýagny kabelli tor arkaly barlamaklyk maslahat berilýär.
Aradaky köp enjamlar (mysal üçin, öýde 3 sany telefon we 2 sany noutbuk internete baglanan bolsa, onda hersi belli bir derejede internetiň tizligini alar);
Aragatnaşyk enjamlaryň işjeňligi (swiç, router, “Wi-Fi” router we ş.m.);
Tor kabeli;
Kompýuteriňiz ýa-da telefonlaryňyzdaky artykmaç programmalar we ş.m.
Internetiň tizligini nädip barlamaly?
Internetiň tizligini barlamak üçin ýörite programmalar bar. Olary kompýutere ýa-da telefona gurnamak bolar.
Şeýle-de, internetde tizlik anyklanýan ýörite web saýtlar bar. Olar internetiň tizligini hasaplap berýärler. Internetde “Internet speed”, “Скорость интернета” diýip gözleg etseňiz, bu bilen bagly ähli saýtlar çykar. Mysal üçin, “fast.com” saýty. “Fast.com”-a giren badyňyza internetiňiziň tizligi hasaplanyp başlanýar we netijesi ýazylýar.
Ýokarda belläp geçişimiz ýaly, anyk tizligi hasaplamak aňsat däl, tizlik pesräk görkezilip biliner. Sebäbi, internetiň tizligi köp faktorlara bagly bolup durýar. Emma şonda-da belli bir derejede tizligini anyklap bilersiňiz.
Internet-bank hyzmaty näme?
Internet ulgamyna çykyşy bolan ähli kompýuterlerden islendik wagtda we islendik ýerde uzak aralykdan bank hyzmatlaryndan we degişli hasaplardan peýdalanmak mümkinçiligini berýän hyzmat.
Internet-bank hyzmaty bank kartyna baglanan bolup, web brauzerleriň üsti bilen ýa-da ýörite mobil programmalardan girilýär.
Internet-bank hyzmatyndan peýdalanmak üçin näme etmeli?
Internet-bank hyzmatyndan peýdalanmak üçin, bank kartyňyz haýsy banka degişli bolsa, şol banka Internet-bank ulgamyndan hasap (akkaunt) açmak boýunça arza ýazmaly.
Belli wagtdan soň, degişli bankyňyz Internet-bank ulgamyna girmek üçin arzada görkezen mobil telefonuňyza ulanyjy adyňyzy, açarsözüňizi iberer we girmek üçin salgy berer.
Internet-bank hyzmatyndan nädip peýdalanmaly?
Kartyňyz haýsy banka degişli bolsa, şol bankyň web saýtyna girmeli ýa-da bankda berlen internet salgydan peýdalanmaly.
Internet-bank hyzmatynyň nähili mümkinçilikleri bar?
Internet-bank hyzmatynyň kömegi bilen islendik wagtda we islendik ýerde internet arkaly mobil telefon, öý telefon, IP TV, internet, karz üçin we beýleki tölegleri edip bolýar.
Internet-bank hyzmaty bank kartyna baglanan bolýandygy sebäpli, hasabyňyzyň galyndysyny we bank kartyňyz boýunça ähli hereketleri (tölegler, girdeji we ş.m.) senesi we wagty bilen birlikde jikme-jik görüp bilersiňiz.
Şeýle-de Internet-bank hyzmatynyň ýeňillikleriniň ýene-de bir usuly bolsa, bu ulgamda tölegler boýunça nusgalary (şablonlar) döredip bolýanlygydyr.
Mysal hökmünde, öý telefonyna töleg etmek üçin, töleg boýunça bir gezeklik nusga döredip, döredilen nusgany her aý ulanyp bolýar.
Nusgalar töleg tölemekde amatlylyk döredýär, sebäbi töleg tölenjek ýeri, mukdary taýýar bolýar we diňeje tölemek düwmesine basaýmak galýar. Şeýle hem, töleg boýunça nusgalary awtomatlaşdyryp, belli wagtda işlär ýaly ýumuş hökmünde girizip bolýar. Mysal üçin, her aýyň 1-ine öý telefony üçin belli mukdarda töleg tölemek.
Internet-bank hyzmatynyň iň amatly taraplarynyň biri – hakyky wagt tertibinde, islendik ýerde, internete bagly islendik kompýuterden tölegleri etmek. Mysal üçin, gijäň ýary mobil telefonuňyzyň hasabyny doldurmak zerurlygy ýüze çyksa, şol wagtda töleg terminallaryny ýa-da bankomatlary gözlap ýörmän, oturan ýeriňizden Internet-bank hyzmatyny peýdalanyp töleg etmek bolar.
Internet-bank hyzmaty bilen Mobil-bank hyzmatynyň tapawudy näme?
Mobil-bank hyzmatynyň Internet-bank hyzmatyndan esasy tapawudy – ykjam telefonlar we planşetler üçin niýetlenen ýörite mobil programma arkaly işlemegi.
Internet-bank ulgamyna web brauzerler arkaly girilýän bolsa, Mobil-bank ulgamyna ýörite mobil programma arkaly girilýär.
Internet-Banking Türkmenistanda: banklar 2022-nji ýylda nämeleri hödürleýär.
Bilşimiz ýaly, Türkmenistanyň banklary tarapyndan raýatlara birnäçe ýyl bäri “Internet-bank” hyzmaty hödürlenýär we häzirki wagtda giňden peýdalanylýar.
“Internet-bank” hyzmaty - internet ulgamyna çykyşy bolan ähli kompýuterlerden, ykjam enjamlaryndan islendik wagtda we islendik ýerde uzak aralykdan bank hyzmatlaryndan we degişli hasaplardan peýdalanmak mümkinçiligini berýän hyzmatdyr. Ýagny, internet torunyň üsti bilen bankyň hyzmatlaryndan peýdalanmaga berilýän mümkinçilikdir.
Internet hyzmatlary üçin tölegleri geçirmek;
IPTV üçin tölegleri geçirmek;
Ykjam aragatnaşyk üçin tölegleri geçirmek;
Öý telefony üçin tölegleri geçirmek;
Karzyň esasy we göterim bergileri üçin tölegleri geçirmek;
Saglyk ätiýaçlandyrmasy üçin tölegleri geçirmek.
Bank kartynyň hasap galyndysyny görmek;
Tölegleri awtomatlaşdyrmak;
Bank kartynyň hasap göçürmesini we tölegleriň taryhyny görmek.
Hyzmatyň görnüşleri we olaryň mümkinçilikleri ýurdymyzyň banklary tarapyndan mydama artdyrylýar we kämilleşdirilýär. Hyzmatlardan web-brauzeriň ýa-da mobil goşundynyň üsti bilen peýdalanylýar. Hyzmatyň mobil goşundynyň üsti bilen peýdalanylmagyna “Mobil-bank” diýlip atlandyrylýar.
Banka barmazdan ýokarda agzalan amallary ýerine ýetirmek;
Wagty tygşytlamak;
Hepdäniň we gije-gündiziň dowamynda hyzmatdan peýdalanyp bilmek;
Tiz, ykjam we ygtybarly.
“Internet-bank” hyzmatyndan peýdalanmak üçin, bank kartyňyzyň degişli bolan bankyna ýüz tutmalydygyňyzy habar berýäris.
Banklaryň resmi web-saýtlarynyň salgylaryny we telefon belgilerini şu salgydan tapyp bilersiňiz.
Hyzmatdan peýdalanmak üçin bank kartyna “SMS habar” hyzmaty birikdirilen bolmaly.
Türkmenistanyň «Türkmenbaşy» paýdarlar täjirçilik banky;
Türkmenistanyň «Türkmenistan» döwlet täjirçilik banky;
Türkmenistanyň «Daýhanbank» döwlet täjirçilik banky;
Türkmenistanyň «Halkbank» paýdarlar täjirçilik banky;
«Senagat» paýdarlar täjirçilik banky;
Türkmen-türk paýdarlar täjirçilik banky;
«Rysgal» paýdarlar täjirçilik banky.
Soraglaryňyzy biziň elektron salgymyza ýazyp bilersiňiz!
Ipoteka alnanda goýberilýän 5 ýalňyş.
Ipotekany gysga möhletlik almaklyk – elbetde size aňsat görünip biler. Ipoteka gysga möhletli (az ýyllyk) alynsa, banka bir aýda geçirilmeli tölegi uzak möhletlisinden (köp ýyllyk görnüşlisinden) köp bolýar. Bu ýagdaýda biliňizi berk guşap, özüňizi köp zatda çäklendirmeli bolarsyňyz. Hawa, karzyňyz tiz ýapylsa özüňize hem rahat bolar, emma durmuşda meýilleşdirilmedik çykdajylaryňyz hem bolup biler. Mysal üçin, maşgala, saglyk ýagdaýy çykdajylary we ş.m.
Şol sebäpli, ipoteka size ýük bolmazlygy üçin, onuň töleg möhletini, karz möçberini amatly görnüşde saýlap almaklyk maslahat berilýär. Mysal üçin, örän uly möçber bolmadyk görnüşinde 10 ýyllygyň ýerine 15,20,30 ýyllyk (karz alýan bankyňyza görä) möhletli ipoteka.
Goýberilýän ýalňyşlyklaryň ýene-de biri – ähli bolanja puly ilkibaşdaky tölege geçirmeklik. Elbetde, ilkibaşdaky töleg näçe köp bolsa, karzyňyzyň möçberi we göterimi şonça azalar. Emma, täze satyn aljak öýüňizde abatlaýyş işlerini geçiresiňiz gelse? Ýa bolmasa başga çykdajylar etmekçi bolsaňyz?
Şol sebäpli, beýleki zerur we meýilleşdirilmedik çykdajylary hem göz öňünde tutup, ilkibaşdaky tölegi şoňa laýyklykda seljerip geçirmeklik maslahat berilýär.
Ätiýaçlandyrma hyzmatlaryndan hemişe peýdalanjak boluň. Ätiýaçlandyrma size elmydama ýardam berer. Mysal üçin, maşgala agzalaryňyzdan, ýagny ipoteka töleýän adamyň saglyk ýagdaýy peselse, işlemäge ukypsyz bolup biler. Şu sebäpden saglygyňyzy ätiýaçlandyrmak maslahat berilýär.
Ätiýaçlandyryş edaralaryna ýüz tutup, olaryň ipoteka üçin tekliplerini diňläp görüň.
Ipoteka almakaňyz ilki bilen pikirlenip görmeli: uly möçberli karzy tölemek aňsat bolarmy? Ipotekany tölemek meýilnamaňyz dogrymy?
Elbetde, tygşytlylyk gowy, emma gerek ýerinde. Meselem, saglyk, egin-eşik, iýmit çykdajylary, zähmet rugsadynda dynç almak we ş.m. çykdajylary üçin gereginden artyk tygşytly bolmak maslahat berilmeýär.
Mysal üçin, iýmitde tygşytlasaňyz, peýdaly ir-iýmişleri ret etseňiz, onda siziň we maşgalyňyzyň saglygyna täsir eder we belli bir wagtdan sagylygyňyzy bejermek üçin çykdajylara elter.
Ipotekany tiz ýapmaly däl diýen düşünje ýalňyşdyr. Belli möhletlik ipoteka karzyny alanyňyzda, yzyna tölemeli möçberiňiz kän bolýar, sebäbi göterim hem hasaplanýar. Ýyl näçe köp bolsa, göterim hem şonça köp bolýar. Eger mümkinçiligiňiz, girdejiňiz laýyk bolsa, ipotekany wagtyndan öň ýapmak siz üçin amatly hasaplanýar.
Ir turmagyň 4 sany sebäbi.
Köp adamlar ir bilen turmagy kyn görýärler, özüni ir turmaga öwrenişdirmekde kynçylyk çekýärler. Şeýle hem bolsa, ir turmagyň köp amatly taraplary bar: bedeniňiz üçin peýdaly bolmagyndan başlap, işleriňiziň ählisini wagtynda ýerine ýetirmäge ýetişmeklik.
Internetdäki maglumatlara görä, hünärmenler iň peýdaly uky 2 sagadyň dowamyndaky ukydygyny aýdýarlar, ýagny gije sagat 22:00 - 24-00 aralygyndaky uky. Eger siz şol 2 sagadyň aralygynda gijeki ukyňyzy doly alyp bilseňiz, daňdan 05:00-da hem arkaýyn oýanyp bilersiňiz diýip hünärmenler belleýärler.
Bu makalamyzda ir turmagyň iň esasy 4 sany sebäbini beýan etdik.
Ýokarda bellenişi ýaly, 22:00-24:00 aralygyndaky uka “süýji” uky diýilýär we şol iki sagadyň arasyndaky ukyňyz bedeniňiziň doly dynç almagyny we täzelenmegini üpjün edýär. Eger siz gijäň ýary ýatmaga öwrenişen bolsaňyz, adaty 7-8 sagadyň ýerine 10 sagat ukyňyzy alsaňyz hem, bedeniňiz doly dynjy alyp bilmez, sebäbi uky üçin maslahat berilýän wagty siz eýýäm geçirdiňiz.
Şeýle-de, birbada ir turmagy endik edinmek maslahat berilmeýär. Bu ýagdaýda howlukmazlyk, her gün düýnki güne garaňda 10-15 minut irräk turup endik edinmeklik maksada laýyk hasaplanýar.
Ir turmak bilen köp işleriňize ýetişersiňiz. Bu barada “Ir turan işinden dynar” diýilýän milli nakylymyz hem bar. Başgalar ýatan wagty arkaýyn ýuwunyp, ertirki maşklaryňyzy we ertirligiňizi edinip bilersiňiz, özüňizi ykjam duýup, işiňizde işjeň bolarsyňyz. Öňki ýetişmeýän işleriňize wagt aýyryp, olary arkaýynlykda ýerine ýetirip bilersiňiz.
Herkimiň öz halaýan, emma wagty azdygy sebäpli ýetişip bilmeýän işleri bardyr. Ir säheri – şol işleriňiz üçin amatly wagt. Meselem, kitap okamak, sport meýdançada ylgamak, ýüzmäge gatnamak, surat çekmek we ş.m.
Öz halaýan işleriňizden başga, her kimde öýüň işleri hem bolýar, emma agşam işden geleniňizde olary etmek kyn düşýär. Käte şol işleri ir bilen irräk turanyňyzda hem etmek bolar.
Ir turup, köp işleriňizi dynyp bilersiňiz. Has ykjam we güýçli bolarsyňyz, günüňiz gowy geçer. Agşam özüňizi öňkiler ýaly örän ýadaw duýmarsyňyz, diňeje ukyňyz geler, ukyňyz gelen wagty hem 22:00-dan öňräjik ýatmak maksada laýyk bolar. Irden öňki edip bilmeýän işleriňizi etmäge wagt dörär.
Makala internetdäki maglumatlar esasynda taýýarlanyldy.
Istanbuldan – Türkmenbaşa dört ýyllyk ýol.
Ýigrimi bäşinji turda Türkmenbaşa myhman bolan “Altyn Asyr” 2:1 hasabynda ýeňiş gazandy we bassyr altynjy gezek ýurdyň çempiony diýen hormatly ada eýe boldy. Biz ýazguly Hojageldiýewiň şägirtlerini bu uly ýeňişi bilen gyzgyn gutlap olara halkara meýdanlarda-da ýurdumyzyň abyraýyny mynasyp goramagy we ýeňişleriniň mundan beýlägem dowamly bolmagyny arzuw etýäs. Şeýlede aragatnaşykçylaryň rekortly ýoly we göniden göni şu möwsimdäki ajaýyp oýunlary hakynda indiki sanlarymyzda has giňişleýin gürriň etmegi wada berip, tamamlanan 25-nji turdan soňky ýagdaýlar hakda durup geçmekçi.
2005-nji ýyldaky çempionlar ligasy ýadyňyzdamy . Ana şonda “ Milan” oýunyň birinji ýarymda 3:0 hasabynda ýeňip, ikinji ýarymda bolsa üç gol geçirdip 3:3 ligine oýun jemlenipdi. Pinaltylar serýasynda bolsa amat   Liwerpullylara gülip bakdy. Ilkä 0:3 den 3:3 e getirdi we pinaltylarda hem meşhur Şewçenkanyň nädürs urgysy hargulak kubagy dumanly albiona ugratdy goýberdi. Şonda esasy neşirler  “Liwerpulyň” bagty çüwenligini nygtap, “Milanyň” şowsuzlygy hakda bolsa näme üçindir diňe diňe ukraýinaly ýyldyzyň şowsuz urgysyny bellemek bilen çäklendiler. Bu geň zat däl adam näme üçindir iň soňky aýgytlaýjy pursatdaky görnişleri ýatda saklagyç bolýar, göniden göni şojagaz pursadyň özi hakydaňda janlanýar durýar. Belki şonuň üçindir şol  oýunda geçirlen 11 goldan biriniňem nädip tora düşenini göz öňime getirip bilemok welin, Şewçenkonyň topy topulşyndan başlap al-asmana gaýyp giden topa çenli göz öňimde janlanyber, has dogrysy 11 sany geçirilen gol dälde, bir sany geçirilmedik gol gowy ýadymda galypdyr.
Şewçonkaly meselä biraz soň dolanarys.  Häzir ýurdumuzyň bassyr altynjy gezek çempiony bolmagy başaran “Altyn Asyr” barada. Çempionlygyň  Türkmenbaşyda çözülendigem  bu netijäni hasda şöhlelendirýär. Eýýam haçan oýunyň hasabyndan habarly janköýerlere 25-nji turyň netijeleri hakynda ilik düwmeläp otyrmagyň hajaty ýok bolsa gerek. Şonuň üçinem aragatnaşykçylaryň nädip üç tur, ýok- ýok hatda galdyrlan bir oýuny bilen 4 tur öňinden çempion bolanlygy hakda pikir ýöretmegi makul bildim.
Boýun almak gerek “Şagadam” bu möwsimi truwbaşdan  güýçli depginde başlady “Altyn Asyr” bilen aşgabatda deň oýnan deňizýakallylar  “öz öýinde hä utsalar gerek” diýen pikiri oýaryp bildi. Diýmek bu eýýam “Şagadamyň” çempionlyk üçin göreşe girişenligini aňlatýar. Hatda olar belli bir wagt aralykda turnir tablissasynyň başynam çekdiler, we edil şu 25 nji tapgyra çenli çempionlyk üçin göreşip geldiler. Bu ýeňlişden soň bolsa çempionlyk üçin göreşmek meselesiniň özi aradan aýryldy. Ýagny indi diňe ikinji ýer üçin göreşip bolýar, özem diňe iki topar “Ahal” we “Şagadam”. Galan toparlar baýrakly orunlardan el ýuwdular. Bu elbetde çempionatyň şowhunynyň artanyny aňlatýar çünki geçen ýyl üçinji oruny eýelän “Energetikda” 42 utuk bardy, bu ýyl bolsa  25-nji turdan soňra üçinji basgançakda duran toparda 42 utuk bar. Diýmek baýrakly orunlar üçin göreş ýitileşýär.  Onda näme üçin çempion 3 tur galanda kesgitlendi?  Meniň pikirimçe bu soragyň has dagry jogaby “Ahalyň” möwsimi öz islegine görä geçirip bilmänligimika diýýän. Topar ýagdaýdan baş alyp çykmak üçin möwsim ortasyna gelip baş tälimçi Röwşen Meredowy işden aýyryp ýerine tejiribeli Aman Goçumowy belledi. Emma klup ýolbaşçylarynyň bu usuly hem özini aklamady, tersine topar hasam pes netije görkezip başlady we biz tälimçi hökminde, meýdan gyrasynda toparyň ýolbaşçysy Guwançmuhammet Öwekowy görip ugradyk. Diňe şondan soň özine gelen “Ahal” bir seretse çempionlyk meselesi eýýam çözilipdir we tijenmese hatda ikinji orundanam, hatda üçinji orundanam mahrum bolmak meselesi ýüze çykypdy. Bu elbetde “Ahalyň” göniden göni öz meselesi, emma ýaňky aýdan şowsuz oýunlarym “Altyn Asyryň” wagtyndan öň çempion bolmagyna ymykly täsir edenligi hakykatdyr. Şeýle seredenimizde geçen ýyl aragatnaşykçylar 66 utuk bilen çempion bolanynda, yz ýanyndaky topardan 6 utuk ara açypdylar, häzir bolsa,  ýene 4 oýun oýnamalydygyna garamazdan yzyndakydan 9 utuk ara açyp çempionlygyny baýram etdiler. “Entek wagt bar-a, ara tapawut gysgalar” diýýän okyjylar meni bagyşlasyn, çünki men hut çempionyň çempionlygy kesgitlenen wagtky utuk tapawudy hakynda gürriň etýän, möwsimiň jemi hakynda däl. Hut şonuň üçinem şu makalany möwsim tamamlanmaka ýazmagy makul bildim.  Üstesine Türkmenbaşydaky aýgytlaýjy oýun we aýgytlaýjy hasap, aýgytlaýjy golyň yz ýanynda. Bir sözlemde üç gezek “Aýgytlaýjy” diýen sözi ulanmaga mejbur  eden şo gol geçsin geçmesin “Altyn Asyryň” çempionlyk ähtimallygy ulydy ahyry. Ol gol nämesi bilen tapawutly, ençe ýyllap milli ýygyndymyzyň kaptany bolup, “Şagadamyň” agyr ýükini esli wagtlap çekmäni başaran tejribeli futbolçymyz Bagtyýar Hojahmedowyň atdanlykda öz derwezesine  geçirenligi bilen we şol sebäpli “Şagadamyň” juda golaý gelen çempionlykdan mahrum bolanlygy bilen ýatda galyjy.  Golliwud filimlerinde kuliminasion nokada golaýlanda başdaky epizoda aýlanyp gelinşi ýaly  Istanbul  gijeleriniň Şewçenko “bagyşlanan” sahypasyna gaýdyp gelsek.Ol spektaklyň Türkmenbaşyda sahnalaşdyrlasyna bolsa dört ýyl gerek boldy. Şondaky Şewçenko  bizdäki Bagtyýar bolup görindi göýäki. Şewa top dependen soňky dymyşlyk ýadyňyza düşýärmi. Türkmenbaşydaky stadion goldan soň şol ahwala geldi. Şowsyzlykdan soň iki sany ägrirt futbolçyň gamgyn yza gaýdyp baryşy göýäki bir adam ýaly görindi gözime. Olaryň ikisem halkynyň we milli ýygyndysynyň söýgüli futbolçylary, olar öz toparlarynyňam janköýerleriniňem söýgüli futbolçylarydy. Takdyr ikisinede deň şowsuzlygy berdi, olaryň ýalňyşlygy bilen toparlary uly mümkinçiligi elden çykardy. Häzir ikisem şuwagtky ýaly göz öňimde egnini gysyp meýdany terk etýäler. Ikisiniňem hasraty meňzeş, ýöne takdyryň oýnuna seredä olara şeýle bir tapawudam beripdir welin biri salan golunyň beýlekisi salmadyk golunyň armanyny çekýär....
Italiýa barada gyzykly maglumatlar.
Italiýanyň kenarlaryny üç sany deňiz ýuwýar. Olar günbatarda Tiren we Liguriý deňzi, gündogarda Adriatika deňzi, günortada bolsa Ion we Ortaýer deňzi bilen serhetleşýär.
Dünýä kartasyna seredeniňde, Italiýa geografiki taýdan ýerleşişi boýunça ädigi ýadyňa salýar.
Ýewropa döwletleriň arasynda Italiýa iň köp wulkanly ýurt hasaplanýar. Olaryň iň esasylarynyň biri hem Wezuwiý wulkanydyr.
Italiýa dünýäde iň berk nikalylaryň ýurdy hasaplanýar. Bu ýerde nika bozuş ýagdaýy üç ýyla çenli çekip bilýär.
Italiýada adam ömrüniň ortaça dowamlylygy 83 ýaş bolup, bu görkeziji Ýewropada iň ýokary görkezijileriň biridir.
Italiýanyň Bolonýa uniwersiteti diňe bir Ýewropada däl-de, eýsem, tutuş dünýäde hem iň gadymy uniwersitetleriň biridir. Ol 1088-nji ýylda esaslandyrylyp, şondan bäri hem işini üznüksiz dowam etdirýär.
BMG-niň düzümindäki ÝUNESKO Italiýanyň 50-den gowrak ýadygärlikleri girýär. Bu bolsa Italiýanyň dünýä miras beren ýädygärlikleriniň dünýäniň beýleki döwletleriniňkiden ep-esli köpdügini görkezýär.
Italiýada gije sagat birden daňdan sagat bäşe çenli plýažlara barmak gadagan.
Eger-de siz italýan restoranlarynda ýada kafelerinde nahary gaýry dilde buýursaňyz, bahalaryň iki esse galmagy mümkin. Ýerli ilat we syýahatçylar üçin nyrhlar tapawutlanýar.
Italiýada pizzanyň 2000-den gowrak görnüşi bolup, olaryň içinde iň millisi Margarita atly pizzadyr. Ol taýýarlanylanda hökmany suratda pomidor, mosarello we reýhan zerurdyr.
Beýleki ýurtlardan tapawutlylykda Italiýada 17-lik san şowsuz hasaplanýar. Esasanam anna güne gabat gelen ýagdaýynda. Bu olaryň öz yrymlary bolup, ol şeýle manyny berýär. Eger 17-lik sany rim sifrlerine geçirsek XVII emele gelýär. Ondaky sifrleriň ýerini üýtgetsek, şeýle görnüşdäki VIXI söz emele gelýär we latynçadan terjime edeniňde «durmuş gutardy» diýen manyny berýär.
Italýan baýdagy üç reňkden ybarat bolup, ýaşyl-ynamy, gyzyl-söýgini ak bolsa umydy aňladýar.
Rim döwletiň paýtagty bolup, dünýäde iň gadymy şäherleriň biridir. Ol b.e.öňki 753-nji ýylda esaslandyrylypdyr.
Italýanlary biri-birine futbola bolan söýgi has-da ýakynlaşdyrýar.
Italiýa ýok diýibem, kubogy Angliýa alaýmalydymy näme?
Hasabatlar, statistikalar futboldaky iň gyzykly faktlaryň biri, futbolyň bezegi hasaplanýar. Olaryň käbirleri diňe statistikalygyna galsa-da, käbirleri janköýerleri-de, futbol bilermenleri-de aljyradýar. Ýogsam statistikalaryň kömegi bilen super kompýuterler çempionatdan öň Germaniýanyň, 2-nji tapgyrdan soňam Braziliýanyň çempion boljakdygyny “habar beripdiler”.
Şu wagta çenli geçirilen dünýä çempionatlarynda ýarym finala 4 gezek diňe Ýewropa wekilçilik edýän ýygyndylar çykypdy. Bu çempionat bilen şeýle waka 5-nji gezek gaýtalandy. Eýsem mundan öňki hasabatlara seredenimizde, haýsy ýygyndylar çempionlyk gazandyka? Geliň haýal etmän bu sowalymyza ilki gysgaça, soňra-da az-owlak giňişlerýin jogap bereliň.
Gysgaça jogaby: şolaryň 3-sinde Italiýa (1934, 1982, 2006), 1-inde (1966) bolsa futbolyň watanynyň wekilleri ýagny, Angliýa kubogy eýeläpdi.
Azda-kände giňişleýin: 1934-nji ýylda Italiýada geçirilen 2-nji çempionata gatnaşan 16 ýygyndynyň 12-si Ýewropadan eken. Müsür, Braziliýadyr Argentina hem-de ABŞ beýleki kontinentleriň wekilleri. Şol çempionat tutuşlygyna şu çempionatyň toparçalaryndan soňky geçirilişi ýaly, ýagny pleý-off esasynda geçirilipdi we başga kontinentden baranlaryň hiç biri çärýek finala-da çykyp bilmändi. Ahyrynda-da, ýer eýesi Italiýa kubogy gazandy. Çehoslowaklar 2-nji, nemesler 3-nji, awstriýalylar 4-nji orna mynasyp boldy.
1966-njy ýyl. Futbolyň iň uly guramaçylygy ilkinji gezek onuň dörän topraklarynda geçirildi. Başgaça aýdylanda, iň uly futbol çempionaty öýünde guraldy. Çempionatyň iň esasy wakasy final duşuşygynda azerbaýjanly gapdal emin Tofik Bahramowyň iňlisleriň peýdasyna baýdagyny ýokary götermegi bolupdy. Şol pursat häzirki wagtda-da jedelli ýagdaýda. Esasy temamyza dolansak, çempionatyň çärýek finalyna Argentina bilen Demirgazyk Koreýa çykypdy. Olaryň ikisi-de degişlilikde, Angliýadyr Portugaliýadan asgyn gelip, bäsleşikden çykdy. Angliýanyň çempionlygy bilen tamamlanan ýaryşda Günbatar Germaniýa 2-nji, Portugaliýa 3-nji, SSSR bolsa 4-nji ýeri eýeledi.
1982-nji ýyl. Ispaniýada geçirilen ýaryşda-da iň gowy dörtlüge diňe Ýewropanyň wekilleri düşmegi başardy. Netijede, Italiýa finalda Germaniýadan, 3-nji ýer üçinki oýunda-da polýaklar fransuzlardan üstün çykypdy.
2006-njy ýyl. Bu gezek Germaniýada geçirilen ýaryşda-da şeýle ýagdaý ýüze çykdy. Braziliýadyr Argentina bilen bir hatarda, Ekwador, Gana, Awstraliýa, Meksikanyň ýygyndylary 2-nji tapgyra çykanam bolsalar, soňlugy bilen ýarym finalda Alynyň aly meýdany ýewropalylara galdy oturyberdi. Zidanyň bilen Materassiniň arasynda gopgunly wakanyň kölegesinde galan finalda italýanlar 4-nji ýola kubogy eýelediler.
Umuman, mundan öňki diňe ýewropalylaryň ýarym finallary şeýleräk ýagdaýda bolupdy. Hasabatlara seretsek, onda bu gezegem Italiýa ýa-da Angliýa çempion bolmaly ýaly. Ýöne hemmä mälim bolşy ýaly (aýratynam maňa) italiýanlar çempionata-da gatnaşyp bilmen futbol baýramçylygynyň daşynda galypdy. 60 ýyldan soň, çempionata gatnaşmak hukugyny gazanyp bilmedik italýanlar şu ýerde ýene bir statistikalaryny bozdular. Gorag futboly bilen ýakasyny tanadan italýanlar özlerine 2 çempionlyk, 2 kümüş medal gazandyran döwürde, ýagny, 1970-nji ýyldan bäri her 12 ýyldan 1 gezek ýa-da her 4 çempionatyň 2-sinde finala çykyp gelýärdi (1970, 1982, 1994, 2006). “Aslynda” Russiýadaky çempionatam olaryň finala çykmaly gezegidi.
Indi, Italiýa ýok diýip, kubogy Angliýa alaýmalymyka? Statistikalara seretseň, gürrüňsiz şeýle. Ýöne futboly statistikalaryň oýnamaýandygyny, has takygy, statistikalar futbol duşuşyklaryndan soň ýüz çykýandygyny belläliň. Suratdaky gyzjagazyň belleýşi ýaly “Ol (Kubok) öýüne (Angliýa) gelýär (dolanar)” diýen ýazgynyň diňe kagyz ýüzünde däl, eýsem hakykat ýüzünde-de öz beýanyny tapmagy üçin iňlisler tagalla baryny etdi. Ýöne olaryň yhlasy yzly-yzyna 3-nji gezek 120 minutlap meýdança çykan “ýadaw” horwatlaryňkydan “pesräk” boldy.
Ýene bir statistika seredeliň. Dünýä çempionatlarynda iň köp çempionlyk gazanan Braziliýanyň ýygyndysynyň iň esasy aýratynlyklarynyň biri-de kubogy Ýewropadan alyp giden ýeke-täk topar bolmagydyr. Diňe 2 kontinentde geçirilen döwründe bu görkeziji brazilleriň abraýyny hasam beýgeldýärdi. Şol birwagtyň özünde-de 2002-nji ýylda Aziýada-da kubogy almagy olaryň ýene bir statistikasy hökmünde taryha altyn harplar bilen ýazylypdy. Ýagny sambaçylar 3 kontinentde kubogy alan ýeke-täk ýygyndy hökmünde abraýyny häzirem saklap gelýärler. Ýewropalylaryň kemsinýän tarapy-da başga yklymda, has takygy, Amerika (Demirgazyk, Günorta) kontinentinde kubogy alyp görmändigidir. Dogry, Ispaniýa täze yklymda, Afrikada kubogy alypdy. Emma bu olary kanagatlandyrmaýardy. Bu ýagdaý 20-nji Dünýä çempionatyna çenli dowam etdi. 2014-nji ýylda Braziliýada geçirilen Dünýä Kubogynda hasabatlara görä, Günorta Amerikanyň wekili almalydy. Braziliýa bilen Argentinanyň arasyndaky finala garaşylýardy. Emma ýarym finaldaky 7–1-lik ýeňiş hem-de finalda-da gazanylan ýeke-täk golly üstünlik nemesleri, belli bir derejede ýewropalylary uzak ýyllap dowam eden “jogapkärçilikden” halas etdi. Argentinaly hüjümçi Gonzalo Higuain az-owlak urgularynda takyklyk görkezip bilen bolsa ýa-da Di Mariýa oýnan bolsa, kubogy Messi we ýoldaşlary-da alyp bilerdi.
Şu ýerde ýene bir hasabaty belläp geçeliň. Ol hem 1930-njy ýyldan soň, ýarym finalda ilkinji gezek Dünýä Kubogynda Braziliýa ýa-da Germaniýanyň ýygyndysy ýok. Mundan öňki çempionatlaryň 19-synda ýarym final ýa Germaniýa, ýa-da Braziliýa (wagtal-wagtal ikisi-de birden) çykan ekeni.
Şu çempionatda-da hasaba alnan statistikalaryň biri-de öňki ýaryşyň çempionynyň edil lagnat siňen ýaly toparçadan çykyp bilmezlik däbi. Irki ýyllarda 1938-nji ýylyň çempiony Italiýa 1950-de, 1962-iň çempiony Braziliýa 1966-da 2-nji tapgyra geçip bilmän öýlerine dolanypdy. Soňky ýyllarda bolsa, bu ýagdaý ýörgünli däbe öwrülip başlandy. 1998-nji ýylyň çempiony Fransiýanyň 2002-de gol hem geçirip bilmän gaýtmagy hemmäniň ýadynda bolsa gerek. Yzly-yzyna 3 çempionatdan bäri-de Italiýa, Ispaniýa bu ýylam Germaniýa çempion hökmünde gatnaşyp, toparçalardaky oýunlardan soň, goşlaryny düwmeli boldular. 2022-nji ýylda geçiriljek çempionat üçinem fransuz/horwat janköýerlerden eýýämden bu statistikanyň aladasyny edip başlanlar hem bar bolup biler.
Hajymyrat Söýünow, sport žurnalisti.
Iýmitlenmek bilen baglanyşykly dogrudyr öýdýän 5 ýalňyşlygymyz.
«Naharlanmazdan öň limonly suw içmek horlanmagymyza peýda berýär».
Ýalňyş: Limonly suw biziň horlanmagymyza täsirini ýetirmeýär. Tersine ol aşgazan agyrysyndan ejir çekýän adamlar üçin zyýanlydyr.
Ýalňyş: Agşam gündizkilere görä biraz ýeňil zatlar bilen iýmitlenmek gije rahat ýatyp bilmegimiz üçin iň esasy zerurlyklaryň biridir. Çünki gije gündizkä görä hereketimiziň azlygy sebäpli, iýenimizi siňdirmek kyn bolup biler. Gündizki sarp eden energiýamyz bizi agşamky iýen zatlarymyz sebäpli semremekden saklaýar. Sebäbi biz şol energiýanyň öwezini dolmak üçin iýip-içýäris ahbetin!
3. «Etdir ysmanak bilen birlikde gatyk içmek zyýanlydyr».
Ýalňyş: Bu ynanjyň düýp sebäbi demir bilen kalsiniň biri-birine täsirinden gelip çykýar. Ýöne demire we kalsiýe baý bolan bu azyk önümleri bile iýlende-de biri-birine o diýen täsir etmeýär. Diňe düzüminde demir ýa-da kalsiý bolan derman serişdelerinden peýdalanýan adamlara etdir ysmanagy gatyk bilen garyp iýmezlik maslahat berilýär.
4. «Çöregi ikinji ýola gyzdyryp iýmek, onuň düzümindäki witaminleri azaldýar».
Ýalňyş: Çörek hiç haçan ikinji gezek gyzdyrylmasy bilen düzümindäki witaminleri ýitirmeýär.
5. «Holesterin keseli bilen kesellänler et iýmeli däl».
Ýalňyş: Tersine etiň düzüminde B12 witamininiň bardygy üçin bu kesel bilen kesellänlere et iýmek maslahat berilýär. Ýokarky garaýyşda eti iýmegiň düzgünleri we mukdary aýdyljak bolan bolmaly. Çünki holesterin keselli adamlara eti hepdede 2 gezejik, ol hem 90 gramdan geçmeýän möçberde iýmek maslahat berilýär.
Iş ýeriňizde tertip-düzgüni berjaý etmeýän işgärdigiňizi aňladýan birnäçe alamatlar.
Gowy işgär bolmak üçin iş ýerlerinde iş etiketlerini, tertip-düzgünleri berjaý etmeli bolýarys. Makalamyzda bu tertip-düzgünleri berjaý etmeýän işgäriň alamatlary, şeýle hem ol endikleri nädip düzedip bolýandygy barada gürrüň berdik.
Eger işiňize aýda bir gezekden köp gijä galýan bolsaňyz, onda bu barada pikirleniň. Işe gijä galyp barsaňyz işdeşleriňiz, şeýle hem ýolbaşçylaryňyz halamaz. Bu häsiýetiňizi üýtgediň. Bu ýagdaý yzygiderli dowam etse, size jogapkärli işler ynanylmaz, wagtyň geçmegi bilen bolsa işiňizden çykarylmak ähtimallygy artar.
Adatça iş ýerlerde işgärlere iş göwrümi deň paýlanýar. Emma siz şonda-da berlen ýumuşlary, hasabatlary beýlekilerden giç ýerine ýetirýärsiňiz we umumy görkezme boýunça yzda galýarsyňyz. Eger siz täze işgär bolsaňyz, bu ýagdaý adaty, sebäbi işe girişýänçäňiz wagt gerek bolýar. Eger öňden bäri işläp, haýal işleýän bolsaňyz, munuň sebäplerini anyklajak boluň. Belki ýerine ýetirýän işiňize doly düşünmän bilersiňiz – bu ýagdaýda goşmaça okaň we öwreniň, belki-de bolsa wagtyňyzy tygşytly ulanyp bilýän dälsiňiz.
Iş ýerleriňizde hem işläp, hem her bäş minutdan internetde şahsy hasabyňyza girip, dostlaryňyz bilen ýazyşýan bolsaňyz – bu endigiňizi goýmaklyk nygtalýar. Sebäbi, bu endik işe bolan bar ünsüňizi pozar. Iş ýerleriňizde internetden diňe iş maksat bilen peýdalanmak maksada laýyk bolar. Internetden şahsy maksatlaryňyz üçin peýdalanjak bolsaňyz - onuň üçin ýörite wagt aýyryp goýsaňyz dogry bolar. Meselem, öýlän arakesmede.
Elbetde, zerur işleriňiz bar bolup biler. Emma iş wagtynda yzygiderli rugsat alynsa halanmaz. Rugsat almazdan öň, iň bolmanda işde bolmajak wagtyňyzdaky işiňizi öňünden ýerine ýetirip goýmaklyk dogry bolar. Meselem, 10:00 – 11:00 aralykda rugsat alsaňyz, ir bilen gelip, şol aralykdaky işiňizi öňräginden dynyp goýmaklyk, zerur bolsa işe irräk gelmek.
Iş ýeriňizde ýumuş berlende ýalňyşmajak boluň. Kä ýalňyşlyklar sebäpli belki işiňizi ýitirip bilersiňiz. Iş ýerine ýetirilende örän ünsli bolmagyňyz, ýerine ýetirilenden soň birnäçe gezek barlamagyňyz maksada laýyk bolar.
Ýokarda agzalanlar iň ýönekeýleridir. Bu endikleriňiz bar bolsa, olary düzedip, iş ýerleriňizdäki tertip-düzgünleri berjaý etjek boluň, gowy işgär boluň. Ähli uly ýalňyşlyklar kiçilerden başlanýar. Şol sebäpli, tertip-düzgüni diňe iş ýerlerinde däl, ähli ýerlerde hem berjaý edeliň!
Işde üstünlik gazanmagyň 10 ýoly.
1. Eger häzirki işiňizde garaşýan üstünligiňize ýetip bilmejekdigiňize ynansaňyz, işiňizi özgerdiň! Belki, siz öz ukyplaryňyza çapraz gelýän ýerde işleýänsiňiz. Beýle bolsa, onda, hakykatdan hem, üstünlik gazanmak bilen siziň araňyz juda uzakdyr. Şonuň üçin ilkinji ädimi işiňiz hakynda çynlakaý oýlanmakdan başlaň! Bu meselede başgalaryň garaýşy has peýdaly bolup biler. Eger iş­ler şo­wu­na git­me­ýän bol­sa, kär­deş­le­ri­ňiz­den öz kem­çi­lik­le­ri­ňiz ba­ra­da so­raň! Eger bar bol­sa, ola­ry dü­zet­mä­ge sy­na­ny­şyň. Eger iş si­zi şon­da-da ka­na­gatlandyrmaýan bolsa, onda öz ukyplaryňyza laýygyny gözläbermeli bolar.
2. Arakesmeden netijeli peýdalanyň! Arakesmede so­sial tor­la­ryň bi­ri­ne «çü­müp» ýa-da te­le­wi­zo­ra to­ma­şa edip hem oturyp bolar. Ýöne işiň görnüşini üýtgedip hem dynç alyp bolýar. Şonuň üçin hem arakesmede nämedir bir zat okasaňyz ýa-da internetden bir peýdaly maglumat gözleseňiz, geljekki üstünlikler üçin has ähmiýetli bolmazmy?!
3. Ähli işi özüňiz etjek bolmaň! Owun­jak iş­le­ri töweregiňizdäkiler hem edip biler. Siz bolsa has uly işler bilen meşgullanyň!
4. Işiň maksadyna düşüniň we tejribeleri öwreniň! Biler bolsaňyz, häzir internetde işiň ähli görnüşi boýunça kämilleşdiriş wideosapaklary juda elýeterli. Şolara ünsli syn etmek siziň üçin has peýdaly bolup biler. Ol hem tej­ri­be­dir. Hat­da ed­ýän işiň­den lez­zet al­ma­gyň ilkinji şerti hem tejribedir. Tejribäň ýetik bolsa, işiň kyny ýok.
5. Özgerişlere açyk boluň! «Dünýäni özgertmegi özüň­den baş­la­ma­ly» di­ýen söz si­ziň hem gu­la­gy­ňy­za degendir. Kemçiliksiz adam ýok, diýmek, her birimizde dü­ze­dil­me­li he­re­ket­ler bar­dyr. Ine, şo­ny öw­re­nip, düzetmäge çalşyň! Munuň örän uly nepiniň bardygyny wagt görkezer.
6. Çekinjeňlikden daşlaşyň! Belki, edarada siziň ukyplaryňyza laýyk bir iş orny boşandyr. Şol işde üstünlik gazanjakdygyňyza ynanýan bolsaňyz, başlygyň gapysyny kakmak asla aýyp däl.
7. Daşky görnüşiňize ünsli boluň! Işe he­mi­şe aras­sa we özüňiz üçin oňaýly eşik geýip geliň. Gyş günlerinde köwşüňize ýapyşan palçykdyr gar hem edarada siz barada ters täsir döredip biler.
8. Işden ir gitmäň! Tersine, ýarym, bir sagat çemesi ýene-de işde güýmeniň. Täsin ýeri, goşmaça sagatlarda iş öndümli hem bolýar. Ýöne juda gijä-de galmaň, maşgala hemişe ilkinji orunda bolmalydyr.
9. Iş bilen dynç alşy sazlaşdyryň! Nä­çe köp iş­le­se­ňiz, şonça-da köp dynç alyň! Maşgalaňyz bilen ýakyndaky seýilgählerde gezelenç etmek hem ýakymly. Lezzetli dynç alyş ertir işe has höwesjeň ýapyşmagyňyza täsirini ýetirer.
10. Teklip bermekden ýaýdanmaň! Eger eda­ra­nyň işine täsir etjek teklipleriňiz bar bolsa, bu barada ýolbaşça aýtmakdan çekinmäň! Kim bilýär, siziň üstüňiz bilen tutuş edara uly üstünlige ýetip biler. Şol üstünlikden hökman size-de paý ýeter.
Janköýerler — dünýä çempionatynyň 33-nji ýygyndysy.
Russiýa. Russiýanyň milli ýygyndysynyň janköýerleri duşuşyk wagtynda her dürli milli gahrymanlaryň, şol sanda Aýaz babadyr Garpamygyň lybaslaryna girmegi gowy görýärler. Olaryň dilinde bolsa hemişe — «Katýuşa».
Olar özleriniň daşary ýurtly «kärdeşleri» bilen hem hemişe gyzyklanyp durýarlar. Eger Russiýanyň ýygyndysy ilkinji duşuşykda Saud Arabystanyny 5:0 hasabynda utup bilen bolsa, bu üstünlikde «33-nji ýygyndynyň» paýy uludyr.
Toparçalaýyn tapgyrda duşuşyk geçirjek ýerleri: Sankt-Peterburg, Moskwa, Samara.
Saud Arabystany. Olar özlerini, köplenç, «Çölüň ogullary» diýip atlandyrýarlar. Milli lybas bolsa duşuşyklaryň aýrylmaz parçasy. Ýaşyl baýdak olaryň hemişe ellerinde.
Toparçalaýyn tapgyrda duşuşyk geçirjek ýerleri: Moskwa, Don boýundaky Rostow, Wolgograd.
Müsür. Müsüriň milli ýygyndysy Afrikadan dünýä çempionatynda iň köp ýeňiş gazanan topardyr. Şonuň üçin hem müsürli janköýerler duşuşyklara uly ýygyn bolup gelýärler.
Olaryň lybaslaram tüýs atlaryna laýyk. «Faraonlar» dünýä çempionatyna gatnaşmagyň tagamyny 1990-njy ýylda datdylar. Janköýerleriň milli ýygyndysyny goldaýşyna bolsa tutuş Afrikada taý ýok diýip bolar. Haçanda, milli ýygyndy Russiýa — 2018-e gatnaşmaga hukuk gazananda, stadiondaky janköýerleriň aglabasy durup bilmän, ýaşyl meýdana ylgapdy. Indi bolsa olar Russiýada.
Toparçalaýyn tapgyrda duşuşyk geçirjek ýerleri: Ýekaterinburg, Sankt-Peterburg, Wolgograd.
Urugwaý. Olar özlerini gadymy adalga boýunça «çarrua» diýip atlandyrýarlar. Olar reňkleri boýunça argentinalylara çalym edýärler, emma käbir aýratynlyklar bar. Şeýle-de bolsa, diňe Urugwaýyň milli ýygyndysyna mahsus aýratyn görnüşdäki lybas ýok. «Çarrualar» özleriniň lideri bolan Luis Suaresi örän gowy görýärler. Janköýerleriň tas ählisi diýen ýaly duşuşyklarda onuň şekili geçirilen maskany geýip oturýarlar.
Toparçalaýyn tapgyrda duşuşyk geçirjek ýerleri: Ýekaterinburg, Don boýundaky Rostow, Samara.
Portugaliýa. Portugallary başgaça «Ýewropadaky braziller» diýip hem atlandyrýarlar. Ýogsam näme?! Dil bir, futbol pelsepesi meňzeş, hatda futbol mekdepleri hem biri-birine çalymdaş. Ýöne olar Günorta Amerikaly «ekiztaýlary» ýaly o diýen bir üstünlik gazanyp bilenoklar.
Elbetde portugal janköýerlerini Kriştianu Ronaldosyz göz öňüne getirmek kyn. Eger bir stadionda Portugaliýanyň ýygyndysynyň oýny dowam edýän bolsa, janköýerleriň aglabasynyň sport lybasynyň arkasynda «Ronaldo» diýen familiýa ýazylgydyr, elbetde, «7-lik» belgi bilen birlikde. Hatda portugal janköýerleriniň iň söýgüli maskasy hem Ronaldonyň şekilindäki maskadyr.
Olar 2016-njy ýylda ahyrsoňy maksadyna ýetdiler: Portugaliýanyň ýygyndysy Ýewropanyň çempiony boldy. Bu ýeňişden soň intertnet ulgamynda hamana Parižde portugallaryň fransuzlary agladyp durşuny suratlandyrýan wideorolikleriň ençemesi ýaýrady.
Portugal janköýerleri Russiýada 2017-nji ýylda hem bolupdylar. Ýöne FIFA-nyň Konfederasiýa kubogy olara öňki şatlygy bagyşlamandy.
Toparçalaýyn tapgyrda duşuşyk geçirjek ýerleri: Soçi, Moskwa, Saransk.
Ispaniýa. Eger siz köçede sargylt açyk gyzyl reňkdäki lybas geýen janköýerlere gabat gelseňiz, onda olar Ispaniýanyň milli ýygyndysynyň janköýerleridir. Nusgawy gyzyl reňkdäki sport lybasy ispanlara «Gyzyl furiýa» diýen adyň dakylmagyna getirdi. Milli ýygyndy we onuň janköýerleri hut şeýle hem atlandyrylýar.
Ispan janköýerleri meýdana tutuşlygyna «daňylýarlar». Olar gerek ýerinde köpçülik bolup goldamagyň hem, gerek ýerinde köpçülik bolup, topara ýa haýsydyr bir futbolça (tälimçä) nägilelik bildirmegiň hem ussatlary.
Toparçalaýyn tapgyrda duşuşyk geçirjek ýerleri: Soçi, Kazan, Kaliningrad.
Marokko. «Atlas ýolbarslary» Afrikanyň iň şüweleňli janköýer toparlarynyň biri. Baýdaklar, şygarlar, tüýdükdir deprekler hemişe olaryň ellerinde. Ähli afrikaly janköýerlere mahsus bolşy ýaly, marokkolylar hem ýygyndynyň nähili çykyş edýändigine, utýandygyna ýa utulýandygyna garamazdan, iň soňky sekuntlara çenli futbolçylary uly şowhun bilen goldap bilýärler.
Toparçalaýyn tapgyrda duşuşyk geçirjek ýerleri: Sankt-Peterburg, Moskwa, Kaliningrad.
Eýran. Ozalky eýranly futbolçylary «Eýran ýolbarslary» diýip atlandyran hem bolsalar, janköýerler indi söýgüli ýygyndysy üçin has döwrebap başga bir at tapdylar: «Pars şazadalary». Dünýä derejesindäki ýaryşlarda ýeňşiniň azdygyna garamazdan, «şazadalar» ýygyndyny hiç haçan «ýekesiredenoklar». Olar Russiýada geçen ýylyň sentýabr aýynda geçirilen ýoldaşlyk duşuşygynda eýýäm bolupdylar. Şol gün olar Kazan şäherinde ýerli ýygyndynyň janköýerleri bilen gyzykly duşuşga tomaşa edipdiler.
Toparçalaýyn tapgyrda duşuşyk geçirjek ýerleri: Sankt-Peterburg, Kazan, Saransk.
Fransiýa. 1998-nji ýyldaky çempionlykdan soň Fransiýada milli ýygyndynyň resmi janköýer kluby döredildi. Häzirki wagtda Fransiýada şeýle klublaryň sany ikä çykdy.
Duşuşygyň öňünde janköýerler stadiony ýaňlandyryp Fransiýanyň Döwlet senasyny — «Marselýezany» aýdýarlar. Eger-de ýygyndynyň oýny alyp barşy göwnüne ýaramasa, olar köpçülikleýin sygyrmadan hem gaýdanok. 2010-njy ýylda geçen bir ýoldaşlyk duşuşygynda Fransiýa Ispaniýadan 0:2 hasabynda ýeňlipdi. Şonda tutuş «Stad de Frans» myhman ýygyndyny goldap şowhun turuzypdy.
Ýeňşiň tagamy: altyn, 1998, kümüş 2006, bürünç 1958, 1986.
Toparçalaýyn tapgyrda duşuşyk geçirjek ýerleri: Kazan, Ýekaterinburg, Moskwa.
Awstraliýa. Russiýa — 2018-iň iň ekzotiki janköýer toplumynyň biri. Olar özlerini «Sokkeruz» — kenguru diýip atlandyrýarlar. Olar Russiýada Konfederasiýalar kubogy — 2017-de hem bolupdylar.
Toparçalaýyn tapgyrda duşuşyk geçirjek ýerleri: Kazan, Samara, Soçi.
Peru. Perunyň ýygyndysy dünýä çempionatynda mundan öň 1982-nji ýylda çykyş edipdi. Janköýerleriň nobatdaky arzuwynyň amala aşmagy üçin bolsa 35 ýyl gerek boldy.
Olaryň baýramçylygy Täze Zelandiýa bilen geçirilen saýlama tapgyryň 28-nji minudynda Jefferson Farfanyň gol geçirmegi bilen başlapdy: şol wagt Lima şäherinde janköýerler kiçik ýertitremä sebäp bolupdylar.
Duşuşygyň tamamlanmagy bilen bolsa... Şondan soňky günlerde Peruda köçelerde ýaňlanan iň meşhur aýdym «Vamos Roja y Blanca!» (Öňe, gyzyl-ak!) bolupdy.
Toparçalaýyn tapgyrda duşuşyk geçirjek ýerleri: Saransk, Ýekaterinburg, Soçi.
Daniýa. Olar dünýädäki iň ruhubelent janköýerleriň biri. Ýygyndy nähili çykyş etsin, parhy ýok, iň soňky sekuntlara çenli ony goldaýarlar we ýygyndynyň adyna jinnek ýaly hem agyr söz aýtmaýarlar.
Toparçalaýyn tapgyrda duşuşyk geçirjek ýerleri: Saransk, Samara, Moskwa.
Ähli Günorta Amerikaly janköýerlerde bolşy ýaly, argentinalylara hem başdan-aýaga güýçli goldaw mahsus. Olaryň toparynyň gazanan ýeňşini stadionda unudyp gaýdýanlardan däl. Mysal üçin, 1986-njy ýyldaky çempionlykdan soň janköýerleri ňuly topary Diego Maradonanyň ejesiniň ýaşaýan ýerine baryp, oňa gül gowşurypdylar. Howlusynda aýdym aýdyp, tans edipdiler.
Russiýa — 2018-de diňe Argentinadan 20 müň çemesi janköýer bar.
Toparçalaýyn tapgyrda duşuşyk geçirjek ýerleri: Moskwa, Nižniý Nowgorod, Sankt-Peretburg.
Islandiýa. Islandiýanyň futbol ýygyndysy — häzirki zaman futbolyň «erteki» topary. Olaryň Ýewropa çempionatyndaky, dünýä çempionatynyň saýlama tapgyryndaky üstünligi hemmeleri haýran galdyrýar. Ýewropa çempionatynda milli ýygyndyny goldamak üçin 30 müň «wiking» Fransiýa gelipdi.
Islandiýa Ýewro — 2016-daky çykyşyny tamamlansoň, Reýkýawika meýdanynda geçirilen gutlanyş dabarasynda diňe Islandiýa mahsus bolan «Hu-u!» sesine 100 janköýer, ýagny ýurduň umumy ilatynyň üçden bir bölegi gatnaşypdy.
Toparçalaýyn tapgyrda duşuşyk geçirjek ýerleri: Moskwa, Wolgagrad, Don boýundaky Rostow.
Horwatiýa. Balkan ýarymadasyndaky janköýerler Ýewropadaky iň ýokary derejeli janköýer toplumlarynyň biri. Olar ozalky Ýugoslawiýa milli ýygyndysyny hem ýokary derejede goldap bilýärdiler.
Olar hemişe milli ýygyndynyň lybasyny geýmegi gowy görýärler. Olaryň stadiondaky hereketi hem özboluşly.
Toparçalaýyn tapgyrda duşuşyk geçirjek ýerleri: Kaliningrad, Nižniý Nowgorod, Don boýundaky Rostow.
Nigeriýa. Olar hem Afrikanyň beýleki ýygyndylarynyň janköýerleri ýaly duşuşygyň bütin dowamynda milli däplerine eýerýärler. Käbir janköýerleriň elinde diri towuk görmek hem mümkin. Ýerli ynanja görä, towuk milli ýygynda üstünlik getirmeli. Ýöne 1998-nji ýylda Nigeriýanyň janköýerlerine Fransiýanyň stadionlaryna towukly girmek gadagan edildipdir. Muňa garamazdan, şol ýyl Nigeriýanyň ýygyndysy toparçany birinji orunda tamamlady.
Toparçalaýyn tapgyrda duşuşyk geçirjek ýerleri: Kaliningrad, Wolgograd, Sankt-Peterburg.
Braziliýa. Yzda galan çempionatlaryň ählisine-de gatnaşan ýeke-täk bagtly janköýerler bu gezek Russiýa hem uly topar bolup geldiler. Olaryň «Selesao» diýen ady bolsa, bäş gezek çempion bolandyklaryny aňladýar. Olar milli ýygyndy bilen bile «dem alýarlar». 1950-nji ýyldaky çempionatyň finalynda milli ýygyndynyň Urugwaýdan utulmagyndan soňra janyna kast eden ýa-da bu «agyr ýitgä» ýüregi çydam etmän aradan çykan janköýerler hem bolupdyr.
Ýeňşiň tagamy: altyn medal 1958, 1962, 1970, 1994, 2002, kümüş 1950, 1998, bürünç 1938, 1978.
Toparçalaýyn tapgyrda duşuşyk geçirjek ýerleri: Don boýundaky Rostow, Sankt-Peterburg, Moskwa.
Şweýsariýa. Hoşniýetli şweýsar janköýerleriniň milli ýygyndynyň şowsuz çykyşlaryna-da sabry ýetýär. Ýöne olaryň şowhuny o diýen bir uly däl.
Toparçalaýyn tapgyrda duşuşyk geçirjek ýerleri: Don boýundaky Rastow, Kaliningrad, Nižniý Nowgorod.
Kosta-Rika. 2014-nji ýyldaky çempionatda Angliýanyň, Italiýanyň we Urugwaýyň ýer alan «ölüm toparçasyny» lider tamamlan Kosta-Rika hemmeler haýran galdy. Soňra Gresiýany ýaryşdan çykaryp, çärýek finalda Gollandiýadan 11 metrlik jerime urgusynyň netijesinde utuldylar. «Ölüm toparçasynyň» wekiliniň janköýerleriniň lybasynda hem ölümi ýatladýan şekiller bardy. Soňrak bolsa olaryň köýnekçesindäki «Goodbye, England!» ýazgysy uly seslenme döretdi.
Toparçalaýyn tapgyrda duşuşyk geçirjek ýerleri: Samara, Sankt-Peterburg, Nižniý Nowgorod.
Serbiýa. Serbiýada futbol janköýerem kän welin, ýöne olaryň milli basketbol ýygyndysyny goldaýşy has başgaça. Hawa, Serbiýanyň basketbol topary futbolçylara görä Ýewropada gowy çykyş hem edýärler. Şeýle-de bolsa, duşuşygyň ahyryna çenli güýçli goldaw, hemmeleşip, uly joşgun bilen Döwlet senasyny aýtmak serb janköýerlerine hem mahsus.
Toparçalaýyn tapgyrda duşuşyk geçirjek ýerleri: Kaliningrad, Samara, Moskwa.
Germaniýa. Nemes janköýerleri edil  milli ýygyndynyň özi ýaly stadionda hem görnükli ýerde ornaşýarlar. Özem olar «nemes maşyny» diýlişi ýaly, örän takyk.
2006-njy ýylda ýurtda janköýer kluby döredildi. Olar ýönekeý raýatlardan başlap, şou-biznesiň görnükli wekillerine çenli özüne çekdi.
Ýeňşiň tagamy: altyn 1954, 1974, 1990, 2014, kümüş 1966, 1982, 1986, 2002, bürünç 1934, 1970, 2006, 2010.
Toparçalaýyn tapgyrda duşuşyk geçirjek ýerleri: Moskwa, Soçi, Kazan.
Meksika. Meksikanyň meşhur şlýapýasy olaryň hemişe başynda. Olar supergahrymanlaryň we indeýleriň lybaslaryna girmegi hem gowy görýärler.
Meksikaly janköýerler Konfederasiýa kubogy — 2017-de hem Russiýada bolupdylar.
Toparçalaýyn tapgyrda duşuşyk geçirjek ýerleri: Moskwa, Don boýundaky Rostow, Ýekaterinburg.
Şwesiýa. Şwed janköýerleri beýleki skandinaw janköýerleri ýaly şowsuz çykyş üçin milli ýygyndyny tankytlajak bolup duranoklar. Olar rahat, çünki futbolda o diýen bir üstünlik gazanyp bilmeseler hem hokkeýde özlerine taý ýokdugyna ynanýarlar.
Toparçalaýyn tapgyrda duşuşyk geçirjek ýerleri: Nižniý Nowgorod, Soçi, Ýekaterinburg.
Günorta Koreýa. Günorta Koreýalylar hem özlerini edil Belgiýalylar ýaly «Gyzyl şeýtanlar» diýip atlandyrýarlar. Gyzyl reňk olaryň lybaslarynda hem görnükli orun eýeleýär.
Toparçalaýyn tapgyrda duşuşyk geçirjek ýerleri: Nižniý Nowgorod, Don boýundaky Rostow, Kazan.
Belgiýa. «Gyzyl şeýtanlaryň» janköýerleri öz milli ýygyndysyny geçen asyryň 20-nji ýyllaryndan bäri goldap gelýärler. Gyzyl reňk olaryň hem esasy reňki.
Olar milli ýygyndynyň düzümi babatynda hem seslenip durýarlar. Myasl üçin, köp sanly janköýer dünýä çempionatyna Raja Naingolanyň çagyrylmandygy üçin şu gezek tälimçä nägilelik bildirip çykyş etdi. Olar futbolçynyň suratyny alyp, köçä çykmaga çenli baryp ýetdiler.
Toparçalaýyn tapgyrda duşuşyk geçirjek ýerleri: Soçi, Moskwa, Kaliningrad.
Panama. Olar ilkinji gezek milli ýygyndysyna dünýä çempionatynda janköýerlik edip görýärler. Özlerini «kanalçylar» diýip atlandyrýarlar.
Milli ýygyndynyň dünýä çempionatyna gatnaşmaga hukuk gazanan güni ýurtda resmi ýagdaýda dynç güni diýip yglan edilipdi.
Toparçalaýyn tapgyrda duşuşyk geçirjek ýerleri: Soçi, Nižniý Nowgorod, Saransk.
Tunis. Täsin tanslar we akrobatiki hereketler duşuşyklarda Tunisiň janköýerleriniň oturan bölegini bezeýär. Olar dürli boýaglar bilen dürli şekillere hem girýärler. Hatda olar saýlama tapgyryň iň soňky duşuşygynda stadiona dünýä çempionatynyň nyşany ýerleşdirilen köýnekçäni geýip gelipdiler.
Toparçalaýyn tapgyrda duşuşyk geçirjek ýerleri: Wolgograd, Moskwa, Saransk.
Angliýa. Olar üçin milli ýygynda janköýerlik etmek ýaşaýyşyň aýrylmaz bir parçasy. Olar hiç haçan milli ýygyndyny ýeke goýanoklar. Dillerine Döwlet senasy, ellerinde piwo. Angliýanyň milli ýygyndysynyň 1966-njy ýyldan soň hiç bir orna-da düşüp bilmezligi olaryň lapyny keç edenok.
Toparçalaýyn tapgyrda duşuşyk geçirjek ýerleri: Wolgograd, Niňniý Nowgorod, Kaliningrad.
Polşa.
Toparçalaýyn tapgyrda duşuşyk geçirjek ýerleri: Moskwa, Kazan, Wolgograd.
Senegal.
Kolumbiýa.
Toparçalaýyn tapgyrda duşuşyk geçirjek ýerleri: Saransk, Kazan, Samara.
Ýaponiýa.
Toparçalaýyn tapgyrda duşuşyk geçirjek ýerleri: Saransk, Ýekaterinburg, Wolgograd.
Dünýä kubogy - 2018-iň rejenamasyny göçürmek üçin  basyň.
Jaýyň interýerinde wizual şeker.
Dizaýnerleriň hünärmen dünýäsinde interýeriň bezeg elementlerine "şeker" diýilýändigini az adam bilýän bolsa gerek. Ýöne “şekeriň” dizaýn pudagynda, hususan-da, interýer dizaýnynda hem ulanylýandygyny az adam bilýär. Ýaşaýyş jaýy ýa-da jaý täzelenenden soň bir zadyň ýetmeýändigini duýmak bolýar. Bu ýagdaýda aksentleri ýerleşdirmäge we interýeriň şahsylylygyny nygtamaga “wizual şeker” kömek eder.
Islendik bezeg elementine “wizual şeker” diýilýär. “Gözelligi bölekler düzýär” diýmegi tötänden däldir, bezegdäki ownuk zatlar giňişligi üýtgedip, ony sazlaşykly we amatly edip biler ýa-da boşluk we sowuklyk duýgusyny döredip biler.
Otaga göz aýlanyňda, abatlaýyş işinde gözegçiliksiz galan gar ýaly ak potology gözüňi gamaşdyrar. Häzirki wagtda bir reňkli, içgysgynç potolok indi aktual däl, üstesine-de häzirki zaman gurluşyk materiallary potology bezemek boýunça özboluşly pikirleri amala aşyrmaga giň mümkinçilikler berýär.
Düýpli bezeg – gurluşyk tapgyrynda meýilleşdirmegi talap edýär we şonuň üçin şäheriň daşyndaky jaýlarda has ýygy duş gelýär. Düýpli bezegine gümmezli potoloklar, köp gatly potoloklar, aýnaly potoloklar we ş.m. degişlidir.
Ýeňileşdirilen ýa-da kosmetiki bezeg. Bu derejä dartyp gurnalýan potoloklar, rulon diwar kagyzy bilen bezemek, dekoratiw suwag işleri degişlidir.
Ýeňil bezeg düýpli we gurluşlary gurnamak ýaly düýpli çäreleri talap etmeýär. Ýelmenip bezenen zatlar, asylan bezegler, applikasiýa, çeperçilik suratlar potologyň ak reňkini dürli edip biler.
Funksional bezeg giňişlik ýetmezçiligi bilen baglanyşyklydyr, mysal üçin, potolokda aýdym-saz kolonkalaryny ýerleşdirip bolar.
Eger siz interýeri ýeňil bezeg bilen üýtgetmegi karar eden bolsaňyz, penopolistiroldan öndürilen önümlere üns bermelisiňiz.
Penopolistirol (EPS) – polistirolyň bir görnüşidir, onuň aýratynlygy onuň ýokarlandyrylan dykyzlygy. Bu materialdan uzak ömürliligi bilen tapawutlanýan iň dürli çylşyrymlyly bezeg elementleri öndürilýär.
Türkmenistanda penopolistiroldan bezeg we gurluşyk materiallaryny öndürmekde öňdebaryjy kärhanalaryň biri – “Ak Hünji” Hojalyk jemgyýeti bolup durýar. Kompaniýanyň bu pudakda köp ýyllyk tejribesi bar we ol Türkmenistanyň gurluşyk materiallary ýurdumyzyň içerki bazarynda berk orny eýeledi. Kompaniýanyň önümleri diňe sertifisirlenen bolman, eýsem tygşytly, ygtybarly bolup, aýratyn bellemeli zat hem – onuň daşky gurşaw üçin howpsuz bolmagydyr.
“Ak Hünji” Hojalyk jemgyýeti dürli dykyzlykdaky penopolistiroldan köp sanly bezeg önümlerini, bloklaryny, plitalaryny we listlerini hödürleýär.
“Ak Hünji” Hojalyk jemgyýetiniň ygtyýarly menejmenti we her bir müşderä şahsy çemeleşmesi degişli çözgüdi saýlamaga we interýeri üýtgeşik we aňrybaş etmäge kömek eder.
Joralaryň bilen wagtyňy hoş geçirmegiň syry.
Özara dostlugy ikinji mesele edip goýýan ýagdaýlar gyzlarda köp bolýan bolsa gerek, ol hatda mäkäm dostluk bolaýsyn. Maşgala, iş, öýüň hysyrdylary... umuman, gyzlaryň jorasy bilen soňky gezek duşuşanyny, bile bir stoluň başynda gülşüp-degşip oturanynyň ýadyndan çykanyny bilmän galýan ýagdaýy az däl. Eýsem, dostluk gatnaşyklary psihikaňa-da, fiziki taýdan hem peýdaly täsir edýär.
Joralaryň bilen bir aýyň dowamynda azyndan bir gezek duşuşmaly. Oksford uniwersitetiniň britaniýaly psihologiýa boýunça professory Robin Danbaryň bellemegine görä, dört jora bolup hepdede ortaça iki gezek duşuşmak — zenan psihikasynyň gatnaşyklar babatda iň isleýän zady bolup durýar. Zenanlaryň özara pikir alyşma gatnaşyklary barada aýdyp geçýän hünärmeniň bu maslahaty örän jaýdar pikir.
Ähli başagaýlyklardan we işlerden gutulyp, joralaryňyz bilen duşuşygyň senesini bellemäge esas döretjek wajyp 5 sany sebäbi Size ýetirýäris.
Sussupesligi bile ýeňip geçmek. Durmuşda ýakyn hossarlaryňyz diýmeseň, ýürekdeş joraňyzdan başga derdiňizi we aladalaryňyzy deň paýlaşjak adam ýokdur. Has çuňňur duýgulary, onda-da gynanjy we gaýgy-gussany zenan içgin duýup bilýändir. Şol sebäpdenem bile oturyp pikir alyşmak has zerurdyr.
Nostalgiýa. Ýürekdeş, jana-jan joraňyz ýatlamalary, has täsirli pursatlary siz bilen paýlaşmasa kim bilen paýlaşsyn, kim bilen tüýs ýürekden ýatlasyn.
Bilelikdäki güýmenjeler. Sport bilen meşgullanmak, dükanlara aýlanmak, haýsydyr bir tapgyrlaýyn filme bile tomaşa etmek, gezelenç etmek we ýene-de onlarça şunuň ýaly bilelikdäki güýmenjeler joraňyz bilen bilelidäki gatnaşyklaryň mäkämligini döredýän zatlardyr.
Kömek, goldaw hem-de maslahat. Hakyky joraň islendik pursatda kömek bermäge taýýardyr. Ol saňa ýardam eder, ruhlandyrar, egin-eşiklerini bile geýer, öý işlerine kömek eder, hoş söz bilen göwnüňi tapar, şeýle-de öz gadyryňy bilmäge kömek berer. Diňe bir joraň özi seniň üçin psihologyň, stilistiň, berhiz lukmanynyň we ýene-de onlarça hünärmenleriň ýerini tutup biler.
Ownuk-uşak göwnejaýlyklar. Gürleşmek, gülüşmek, saçyň täze stilini görkezmek — ýaly kiçijik hem bolsa, bilelikde wagtyny hoş geçirýän joralar üçin gyzyldan gymmatly göwnejaý pursatlardyr.
Geň ýeri, şol professor Robin Danbaryň belleýşi ýaly: «Ýakynlary bilen giňden gatnaşyk saklaýan adamlar az keselleýärler, operasiýalardan soň tiz sagalýarlar we uzak ýaşaýarlar. Bu durmuş ýörelgesi olaryň çagalaryna-da geçýär».
Bu ýagdaýlardan nähili netije çykarmaly?
Işleriň başagaý etmegine, hysyrdylara, dürli hili bahanalara garamazdan, dostlaryňyza wagt tapyň. Hakyky dost-ýarlar — bu iň zerur zatlaryň biri.
Eger Aşgabat şäherinde dostlaryňyzdyr joralaryňyz bilen örän oňaýly, amatly ýerde oturyp dynç almak isleýän bolsaňyz, «Üzüm» kafesine baryp bilersiňiz.
Üzüm — şäheriň goh-galmagalyndan, awtoulaglaryň seslerinden uzakda ýerleşen ajaýyp gurşawly ýer. Stilli interýer, hoşamaý hünärmenler, tomus howlusy we dynç günleriniň janly aýdym sesleri — täsin oturlyşygyň girewini döredýär.
«Üzüm» kafesiniň tagamnamasynda süýjülikleriň, işdäaçarlaryň, Ýewropanyň, Aziýanyň hem-de türk aşhanasynyň naharlarynyň dürli hili görnüşleri bar. Owadan, adaty bolmadyk görnüşde bezelen kokteýller we süýjülikler diňe bir gastronomiki däl, eýsem estetiki lezzet berýär.
«Üzüm» kafesiniň ýerleşýän salgysy: Aşgabat ş., Çary Baýryýew köçesiniň 13-nji jaýy.
Karzyňyzy banka barman islendik bankomatdan nädip töläp bolýar?
Ýurdumyzda nagt däl hasaplaşyklary ösdürmek boýunça uly işler geçirilýär. Ähli söwda, jemgyýetçilik iýmiti we hyzmat ediş nokatlarynda terminallaryň ornaşdyrylmagy dowam edýär. Şol bir wagtda, bankomatdan bank kartlarynyň üsti bilen dürli hyzmatlary tölemek mümkinçilikleriň sany günsaýyn artýar. Bu makalamyzda şol mümkinçilikleriň biri barada, ýagny bankomatdan bank kartynyň üsti bilen karzy üzmek we onuň göterimlerini tölemegi gözükdirme görnüşinde gürrüň bermegi makul bildik.
1. Kartyňyzy bankomata salyň we dili saýlaň;
2. PIN-koduňyzy giriziň;
3. “Tölegler” düwmesine basyň;
4. “Goýumlar” düwmesine basyň;
5. Töleg alyjy bankyny saýlaň. Mysal üçin: “Rysgal bank”. Eger ekranda bankyňyz ýok bolsa, “beýleki” düwmesine basyň;
6. Welaýatyny saýlaň;
7. Töleg alyjy bankyň şahamçasyny saýlaň;
9. Tölegiň pul mukdaryny giriziň;
10. Bankomatyň ýüzünde karz alyjynyň familiýasy, ady, atasynyň ady we karz alyjynyň esasy hasabynyň belgisi hem-de geçirilýän puluň möçberi görkeziler. Girizilen maglumatlary barlap, “Tassyklamak” düwmesine basyň.
Şeýle mümkinçilikleriň döredilmegi wagtyňyzy tygşytlamaga, bank uzakda ýerleşýän bolsa, uzak ýere gidip ýörmän, ýakyn bankomatdan töläp bilmegiňize ýardam berer, puluňyzy ygtybarly ýerde, ýagny bank kartlarynda saklamaga mümkinçiligiňiz bolup, ähli tarapdan amatlylyk döreder.
Kassa we pos terminal 2х1 Verifone VX 675ECR enjamynyň gözükdirijisi.
Katar dünýä çempionatyna taýýarlyk görýär.
Her dört ýyldan geçirilýän futbol boýunça dünýä çempionaty bu ýyl Katar döwletinde bolar. Taryhda ilkinji gezek ýakyn gündogarda geçirilýän nobatdaky 22-nji uly futbol baýramy 2022-nji ýylyň noýabr we dekabr aýlarynda dünýäniň köp sanly sport hünärmenlerini we janköýerleri Kataryň futbol meýdançalarynda jemlär. Bu çempionata eýýäm köp ýyllar bäri giňden taýýarlyk görülýär.
Nobatdaky dünýä çempionatynyň özboluşlylygy onuň ilkinji gezek güýz-gyş aýlarynda geçirilýänligidir. Şeýle hem bu çempionata baryp tomaşa etjek janköýerler bir günüň dowamynda iki futbol duşuşygyna gatnaşyp bilerler. Sebäbi futbol duşuşyklarynyň geçjek meýdançalarynyň aralygy uzak bolanda 75 kilometre barabardyr.
Duşuşyklar ýurduň 5 şäherinde (Doha, Al-Hore, Lusaile, Al-Raýane, Al-Wakre) we olardaky 8 sany futbol meýdançasynda («Halife», «Al-Janube», «Al-Baýte», «Edukeýşn Siti», «Ahmad bin Ali», «Al-Tumame», «974» we «Lusaile» stadionlary) bolar. TASS habarlar gullugy häzirki wagtda bu stadionlaryň ählisiniň gurluşygynyň tamamlanandygy we olarda eýýämden futbol oýunlarynyň geçirilýändigi barada sahypalarynda beýan edýär.
«Katar-2022» futbol çempionatynyň ýene bir haýran galdyryjy aýratynlygy barada bellenilende, çempionat tamamlanandan soň, müňlerçe janköýerlere niýetlenen stadionlaryň ýer tutup durmazlygy üçin olaryň käbiri göçme konteýnerler esasynda gurulýar. Olaryň tribunalarynda bolsa, adaty stadionlardan tapawutlylykda ýörite temperaturany sazlaýjy howa enjamlary oturdyldy.
Halkara futbol federasiýasynyň ýerine ýetiriji komitetiniň Zürihde geçirilen maslahatda yglan eden kararyna laýyklykda, futbol boýunça nobatdaky dünýä birinjiligi 2022-nji ýylyň 21-nji noýabryndan 18-nji dekabry aralygynda geçiriler.
Katarda geçiriljek dünýä çempionaty barada bulary bilýärdiňizmi?
Ýakynda Aziýanyň Futbol konfederasiýasynyň resmi internet saýtynda 2022-nji ýylda Katarda geçiriljek Futbol boýunça dünýä çempionaty barada maglumatlar ýerleşdirildi we oýunlaryň geçiriljek stadionlarynyň häzirki suratlary ýerleşdirildi. Biz hem gyzyklar bolar diýen umyt bilen Turkmenportalyň okyjylaryna Katarda geçiriljek dünýä çempionaty barada käbir maglumatlary ýetirmegi makul bildik. Ýeri gelende aýtsak, çempionatyň başlanmagyna tas dört ýyl wagt galdy. Çempionat... Onuň başlanjak we tamamlanjak wagty baradaky maglumatlar aşakda.
Döwletiň ady: Katar.
Ilaty: 2,7 million.
Resmi dili: arap dili (ikinjisi iňlis dili).
Pul birligi: Riýal.
- 1940-njy ýylda nebit tapylýança, Kataryň halky, esasan, balykçylyk bilen meşgullanýardy.
- Katar tebigy gazyň gorlary boýunça dünýäçe üçünji orny eýeleýär.
- Kataryň meşhur kompaniýalary: Al Jazeera Media Network, Qatar Airways we Aspire Academy.
- Qatar Sports Investments Fransiýanyň PSŽ klubynyň eýesidir.
Dünýä çempionaty haçan geçirilýär?
2022-nji ýylyň 21-nji noýabry - 18-nji dekabry aralygynda. Çempionat 28 günläp dowam eder. Final duşuşygy 18-nji dekabrda, ýagny Kataryň milli baýramynyň bellenilýän gününde geçiriler.
Duşuşyklar näçe stadionda geçiriler?
8 stadionda. Olaryň ýedisinde häzir gurluşyk işleri dowam edýär. Biri - “Halifa halkara stadiony” bolsa geçen ýylyň 19-njy maýynda açylyp, ulanmaga berildi. Beýleki stadionlaryň ählisiniň gurluşygyny öňümizdäki iki ýylyň dowamynda gurup tamamlamak meýilleşdirilýär.
Stadionlaryň arasyndaky ýoluň uzaklygy nähili?
Katarda bir stadiondan ikinji bir stadiona barmak juda aňsat bolar. Iň uzakdaky stadion üçin 55 kilometr ýol geçmeli bolar. Gürrüň Doha şäherindäki “Al Baýt” stadiony bilen Al Hordäki “Al Wakra” stadionlary barada barýar. Iki stadionyň arasyndaky iň gysga aralyk bolsa 5 kilometr bolar. “Al Raýan” hem-de “Talim Şahri” stadionlary biri-birine şeýle ýakyn.
Esasy stadion haýsy bolar?
“Lusaýl” stadiony. Bu ýerde çempionatyň açylyş hem-de final duşuşygyny geçirmek meýilleşdirilýär.
Gurluşyk işleri üçin näçe mukdarda pul serişdesi goýberildi?
Stadionlaryň we beýleki desgalaryň gurluşygy üçin Katar hökümeti jemi 6,5 milliard dollar serişde goýberdi.
Çempionat döwri howanyň ýagdaýy nähili bolar?
Dekabr aýydygyna garamazdan, Katarda howa 8 - 24 dereje aralygynda bolar. Bu bolsa futbol duşuşygyny geçirmek üçin amatly howa ýagdaýydyr.
Wiza meselesi nähili bolar?
Katar hökümeti çempionatyň geçirilýän döwründe 80-e ýakyn döwletiň raýatlarynyň ýurad wizasyz gelip biljekdigini aýdýar.
Gyşda geçiriljek dünýä çempionatyna näçeräk janköýeriň gelmegine garaşylýar?
Guramaçylaryň pikiriçe, diňe daşary ýurtlardan geljek janköýerleriň sany bir ýarym milliona ýetip biler.
Ulag üpjünçiligi nähili bolar?
Doha şäherindäki “Hamad halkara howa menzili” ýolagçylaryň esasy peýdalanjak howa menzili bolar. Dünýä çempionatynyň geçirilýän günlerinde bu halkara howa menzilinden 150 ugra uçuşlar amala aşyrylar.
Göni ýaýlym?
Dünýä boýunça 3 milliard adamyň çempionata göni ýaýlymda tomaşa edip bilmegi üçin mümkinçilikler dörediler.
Howpsuzlyk meselesini nähili çözmek meýilleşdirilýär?
Aslynda, Katar dünýäniň iň parahat döwletleriniň biri. Muňa garamazdan, dünýä çempionatynyň geçirilýän günlerinde Katar polisiýasynyň Interpol bilen bile işlemegine garaşylýar.
Katarda futbolyň ýagdaýy nähili?
Kataryň Ýyldyzlar ligasynda 12 topar çykyş edýär. “Al Duhaýl” bilen “Al Sadd” ýurduň iň meşhur futbol klublary. Bulardan, “Al Sadd” iki gezek - 1989-njy we 2011-nji ýyllarda Aziýanyň Çempionlar ligasynyň kubogyna mynasyp boldy. Kataryň milli ýygyndysy bolsa 2006-njy ýylda aziýa oýunlarynyň ýeňijisi boldy. Şeýle hem milli ýygyndy üç gezek Kurfaz kubogyna, bir gezek hem Arap ýurtlarynyň futbol federasiýalarynyň kubogyna mynasyp boldy. Dünýä çempionatyna çenli tejribäni has artdyrmak maksady bilen Kataryň milli ýygyndysynyň 2019-njy ýylda Kopa Amerika çempionatyna gatnaşmagyna garaşylýar.
Katarly zenanlar Aşgabat 2017-ä taýýarlyk görýärler.
Katar Aşgabat şäherinde 17-27-nji sentýabr aralygynda geçiriljek Ýapyk binalarda we söweş sungaty boýunça V Aziýa oýunlaryna gatnaşjak mynasyp wekillerini iberip, ýaryşyň geçirilmegine öz täsirini ýetirer.
2022-nji ýylyň futbol boýunça Dünýä kubogyny geçirmäge hukuk gazanandan soňra, Katar dürli ugurlar boýunça sport äleminiň ünsüni özüne çekmegi başardy .
2010-njy ýylda wajyp karar yglan edileninden soňra Katar döwleti ýolbaşçylary tarapyndan ýurduň içinde, esasan hem zenanlaryň arasynda sport bilen meşgullanmaga döredilen mümkinçilikleri öňe sürmek boýunça köpsanly çäreler geçirýärler.
Şeýle hem, Katar zenan türgenleriň Londonda 2012-nji ýylda geçirilen Olimpiýa oýunlaryna ilkinji gezek gatnaşdyrmak babatda uly tagallalar etdi.
Ähli edilen aladalar ýerine düşdi. Nur Al-Malki (sprinter), Nada Arkaji (suwda ýüzmek), Bahiýa Al-Hamad (ýaýdan ok atmak) we Aýa Maýdi (stolüsti tennis) London olimpiadasynda taryha girmegi başardylar.
Dört ýyl geçenden soň Rio-de-Žaneýroda katarly zenanlar ýene-de hemmeleriň ünsüni çekmegi başardylar. Bu Oýunlara katarly türgenleriň rekord sany, ýagny 38-si, şol sanda hem Arkaji we Dalal Al-Harit (400 m) gatnaşdylar.
Ýygyndy toparyndaky zenanlaryň sany gün-günden artýar. Az ilatly bolan Kataryň arasynda ussat zenan türgenleri tapmak we olary halkara derejesinde çykyş eder ýaly taýýarlamak boýunça maýa goýmalar dowam edýär.
Esasy kynçylyk Kataryň kiçi ilatydyr. Bu ýurt 2,7 million raýatyň watany bolsa-da, olaryň diňe 310 000-si katarlydyr. Geçen asyrda zenanlar üçin ýokary derejeli sportda çykyş etmek hem çylşyrymly meseledi. Emma ussat türgenler bilen deň hatarda çykyş etmek höwesi hiç haçan öçmez. Aşgabat 2017-niň sahnasy katarly türgenler üçin öz gazanan üstünliklerini görkezmek üçin ajaýyp mümkinçilik döreder.
Ene topragynda netijeli üstünlikler barada täzelikleriň gelmegi dowam edýär we Kataryň ilkinji zenan çapyksuwarlary atly sport boýunça ýaryşlara ýokary depginde taýýarlyk görýärler.
Doha şäherinde mart aýynda Pars aýlagynyň hyzmatdaşlyk geňeşiniň agzalary bolan ýurtlaryň gatnaşmagynda Pars aýlagyň zenanlar oýunlary geçirildi. Bu Oýunlarda Katar toparlaýyn hasapda 60 medal, şol sanda sportuň ýeňil atletika, küşt, gylyçlaşma, taekwondo, gandbol we basketbol görnüşleri boýunça 21 sany altyn medal gazanyp, medal sany boýunça birinji orna mynasyp boldy.
Al-Kuwari öz sözüni şeýle dowam etdi: “Biziň gazanan ýeňşimiz Katarda köp zenanlarda milli ýygyndy toparyň bir bölegi bolmaga höwes döretdi. Ýaryş geçirilýän döwri topara goşulmak üçin birnäçe oýunçylar ýüz tutmalaryny tabşyrdylar. Biz üçin muny synlamak diýseň buýsandyryjydyr”.
Häzirki wagtda Aşgabat 2017-ä gatnaşjak katarly türgenleriň sanawy tassyklanýar. Olaryň arasynda zenanlaryň köpüsi ýöne gatnaşmak üçin däl-de, medal gazanmak üçin gelýändirler.
Kelle beýniniň çişini bejermekde ýetilen täze sepgitler.
Professor, doktor Ilhan Elmajy – Acibadem Maslak klinikasynyň iň gowy hünärmenleriniň biri. Onuň ady dünýäniň köp ýurtlarynda meşhurdyr. Oňa kelle beýnisinde çiş dörän hassalar ýüz tutýar.
Doktor Ilhan Elmajy kelle beýnidäki islendik çişiň beýnä basyş edip, onuň ýaşaýyş üçin möhüm bolan wezipeleriniň bozulmagyna getirýändigini düşündirýär. Olar köplenç beýniniň girmesi kyn nokatlarynda ýüze çykýar. Çişi ýok etmeklik hirurgdan maksimal derejede takyklygy talap edýär, çünki sagdyn dokumalaryň zyýan görmegi juda agyr netijelere getirip biler.
Yzygiderli kämilleşmek bilen klinikanyň hünärmenleri bu keseli bejermekde üstünlikli netijeleri gazandylar. Häzirki wagtda operasiýadan soňra kelle beýnide ýüze çykyp biljek kynçylyklaryň döremegi bary-ýogy 2%-e barabardyr. 15 ýyl mundan öň bu görkeziji 10-15%-di. Professor: “Islendik ýagdaýda bejergi özbaşdak saýlanýar, köplenç bolsa operatiw birleşme ýeke-täk çykalga bolup galýar” diýýär.
Haçan howsala yglan etmeli.
Acibadem Maslak klinikasynda kelle beýnidäki çiş, haçanda ol üstünlikli bejergä alynanda irki döwürlerinden başlap diagnoz edilýär. Täze emele gelen çişler näçe ir aýrylsa, şonça-da ýaşaýyş üçin ähmiýetli bolan bölümlere zyýan ýetme mümkinçiligi az bolýar. Neýrohirurg “çiş 4-nji döwrüne çenli ýetýänçä garaşyp, ömrüňiz bilen töwekgelçilik etmeli däldigini” duýdurýar.
Çiş emele gelmeginiň alamatlary hökmünde ýygy-ýygydan döreýän kelle agyrylar, yzygiderli ýarawsuzlyklar, el-aýagyň guruşmagy, ýadyň ýaramazlaşmagy, deňagramlylygyň ýitmegi görkezilýär. Şeýle-de, professor Ilhan Elmajy yzygiderli dartgynly ýagdaýda (stressde) bolmaklygyň, zyýanly iýmitleriň iýmegiň, alkogol ulanmagyň we çilim çekmegiň täze çişleriň döreme mümkinçiligini artdyrýandygyny düşündirýär.
Acibadem klinikasynyň hünärmenleri dogry diagnoz goýmak üçin problemany başlangyç döwründe kesgitleýän häzirki zaman anyklaýyş enjamlaryny ulanýarlar.
Kelle beýniniň çişini bejermek bilen lukmanlar topary meşgullanýar. Onuň düzümine radiologlar, onkologlar, newrologlar, neýrohirurglar we neýroanesteziologlar girýär. Olaryň bilimi we tejribesi iň bir çylşyrymly problemalary ýeňip geçmäge we keselden üstün çykmaga mümkinçilik berýär. Operatiw ýardam öňdebaryjy tehnologiýalary ulanmak arkaly berilýär.
Professor Ilhan Elmajy operasiýa otagynda, hassanyň narkozdalygyna ýa-da däldigine garamamazdan, beýniniň elektrik işjeňligininiň üznüksiz bahalandyrylýandygyny aýdyňlaşdyryp, neýromonitoringde gözegçilik edýär. Şol bir wagtyň özünde hem ýaşaýyş ähmiýetli wezipelere jogap berýän bölümleriň ýerleşişini kesgitlemek we beýniniň umumy işini barlamak üçin neýroradiologik barlaglar geçirilýär.
Islendik adamyň kelle beýnisi belli bir aýratynlyklara eýedir. Lukman olary operasiýadan öň anyklaşdyrýar. Täze tehnologiýalaryň, ýörite programma üpjünçiliginiň ulanylmagy bu işi ýokary derejede ýerine ýetirmäge mümkinçilik berýär. Neýroradiologlar çişiň ýerleşme nokadyny ýokary takyklykda kesgitläp bilýärler. Neýromonitoring saýasynda beýniniň ýönekeý göz bilen görüp bolmaýan inçe gurluşlaryna zyýan ýetme ähtimallygy ep-esli peselýär.
Aýratyn kynçylyk döredýän ýagdaý öýkeniň, süýt mäzleriniň, limfalaryň rak bilen kesellemegi netijesinde beýnä ýaýrap bilýän metastazlary bejermekde ýüze çykýar. Klinikada Gamma Knife-ň kömegi bilen munuň hötdesinden gelýärler. Bu sagdyn dokumalara zyýan ýetirmezden, bejergi şöhlesiniň mukdaryny maksimal dereje takyklykda ulanmaga mümkinçilik berýän iň täze tehnologiýadyr.
Doktor Ilhan Elmajy Acibadem klinikasynda kelle beýnisinde çişi bolan hassalaryň bejergi işiniň agzybir, bitewi bir topar bilen iň täze tehnologiýalary ulanmak arkaly amal edilýändigini we şunuň netijesinde hassanyň ýagdaýynyň kompleksleýin bahalandyrylýandygyny hem-de üstünligiň maksimal dereje üpjün edilýändigini nygtaýar.
Acibadem-de ajaýyp hyzmatlar toplumy.
Acibadem klinikalar tory 1991-nji ýylda esaslandyryldy. 4 ýurtda, 21 sany klinikada we 14 sany lukmançylyk merkezlerinde saglygy goraýyş hyzmatlaryny hödürleýär. Acibadem-de 3 500 sany lukman we 4 000 sany şepagat uýasy bilen birlikde 22 500-den gowrak adam zähmet çekýär. Häzirki wagtda Acibadem klinikalar tory A-klass lukmançylyk hyzmatlar standartlary boýunça anyklaýyş we bejeriş işleri bilen üpjün edýär. Bu klinikalar torunyň alyp barýan ýokary hilli işini Joint Commission International ykrar edendigini-de bellemek gerek. Acibadem innowasion tehnologiýalary ulanmak arkaly, şol sanda keselleri anyklamakda hem-de bejermekde onkologiýa, EKO, neýrohirurgiýa, ortopediýa, kardiologiýa, ginekologiýa, sport lukmançylygy... we beýleki ähli lukmançylyk ugurlary boýunça uly hyzmatlar giňişligini öz içine alýar.
Kesele garamazdan geçirilen oýunlar ýa-da sportuň birleşdiýän güýji.
2020-nji ýylyň Tokio olimpiýa oýunlary hem geçirlip gutardy we türgenler öz ýurtlaryna dolandylar. Ýatdan çykmajak we täsir ediji duýgular oýunlara gatnaşan türgenleriň, galyberse-de dünýäde bu oýunlara tomaşa eden janköýerliň uzak wagtyň dowamynda ýadyndan çykmaz. Pandemiýa garamazdan geçirlen olimpiýa oýunlary, bütin dünýä üçin täze umyt döreden, uly göwrümli sport çäresi.
Elbetde Olimpiýa oýunlarynyň ýatda galyjy pursatlarynyň hemmesini bir makalada jemläp bolmaz, bu olaryň diňe bir kiçi bölegi.
Biziň ildeşimiz, agyr atletikaçy Polina Gurýewa Türkmenistanyň taryhynda ilkinji olimpiýa medalyny gazandy. Bu ýetilen üstünligi taryhy diýip atlandyrmak makul bolar. Bu ýeňiş ýurdumyzyň ähli raýatlarynyň buýsanmagyna sebäp boldy.
Agyr atletikada möhüm ýeňşe bolsa, ilkinji altyn medal gazanan Filipinli Hidilin Dias eýe boldy.
70 müň ilaty bolan Bermuda adalarynyň ýaşaýjylary hem öz ildeşleri Flora Daffiniň triatlon ýaryşlarynda birinji orny eýelemek bilen ýurduň taryhynda ilkinji  bolup olimpiýa oýunlarynyň altyn medalyny gazanandygyna buýsandylar. Az ilatly we kiçi döwletleriň biri bolan San-Marino hem nyşana ok atmagyň trep görnüşinde bürünç medala eýe bolan Alessandra Perilliniň ýeňşine buýsanýarlar.
2020-nji ýylyň Olimpiýa oýunlaryna gatnaşyjylarynyň arasynda 13 ýaşly Ýaponiýaly skeýtbord türgeni Momidzi Nisiýa, oýunlarda gyzyl medala eýe bolan ýaş türgen hökmünde tapawutlandy.
14 ýaşly Hytaýly türgen Sýuan Hunçan hem suwa bökmek ýaryşlarynda altyn medaly utmak bilen ýatdan çykmajak üstünlige eýe boldy.
Soňky 50 ýyldan gowrak döwrüň içinde Olimpiýa oýunlaryna gatnaşan iň ýaş türgen hökmünde Siriýaly stol tenisçisi Hend Zaza boldy. 11 ýaşly türgeniň oýunlarda eden ilkinji çykyşy utuş bilen tamalanmasa-da, Hend Zazanyň gelejekde uly üstünliklere eýe bolmagyna garaşylýar.
Ýaş tapawudy hiç-haçan Olimpiýa oýunlaryna gatnaşmaga böwet bolmandy. Muňa subutnama hökmünde bolsa oýunlarda çykyş eden 66 ýaşly Meri Hanna bolup durýar. Awstraliýaly türgen sportuň atçylyk görnüşi boýunça gatnaşyp, ol Olimpiýa oýunlaryna 6-njy gezek gatnaşdy.
Elbetde bu Olimpiýa oýunlarynda gynandyryjy wakalar hem bolup geçdi. Mysal üçin “Häzirki zaman pentatlon” ýaryşlaryna gatnaşan Germaniýaly türgen Annike Şleunyň altyn medal almagyna onuň aty sebäp boldy. Saint Boy lakamly at türgeniň diýenlerini ýerine ýetirmänligi üçin Annike Şleu ýaryşdan uzaklaşdyryldy.
4 × 100 metr garyşyk estafeta boýunça Tokio Olimpiýa oýunlaryna gatnaşan Amerikaly Lidiýa Jeýkobiniň äýnegi gözünden agzyna taýyp, ol şeýle ýagdaýda ýüzmeli boldy. Türgeniň habarçylara aýtmagyna görä: “Suwa böken badyma çykgynsyz ýagdaý emele geldi. Şonuň üçin hem elimde bar bolany edip, men ýüzmegi dowam etdirmeli boldum”.
Olimpiýa oýunlary – diňe ýeňişler we utulyşlar bolman, eýsem her bir netijäniň aňyrsynda türgenleriň we tälimçileriň birnäçe ýylyň dowamynda gören taýýarlygy we zähmeti, hem-de päsgelçilikleriň hötdesinden gelmek bar.
Olimpiýa ody 3 ýyldan soň Parižde täzeden ýakylyp, bütin dünýa ol oýunlarda täze ýeňişlere garaşar.
Kime we haýsy ýagdaýda wagtlaýyn zähmete ukypsyzlyk boýunça döwlet kömek pullary bellenilýär (Başy).
Işçi birnäçe wagtlap öz saglyk ýagdaýy ýa-da maşgala agzalarynyň biriniň agyr keseli sebäpli özüniň iş borçlaryny ýetirip bilmeýän ýagdaýy ýygy duş gelýär. Şeýle ýagdaýlarda döwlet tarapyndan jemgyýetçilik goldawy– ilatyň jemgyýetçilik goraglylygy baradaky Türkmenistanyň Kodeksiniň 59-njy maddasynda beýan edilen wagtlaýyn zähmete ukypsyzlyk boýunça döwlet kömek pullary -  göz öňünde tutulan.
Haýsy ýagdaýlarda wagtlaýyn zähmete ukypsyzlyk boýunça döwlet kömek pullary bellenilýär?
Döwlet kömek pullarynyň bu görnüşi umumy kesel, zähmet maýyplyk (şikes), hünär keseli sebäpli iş döwründe zähmete ukyplylygyny ýitiren we saglygy goraýyş edarasy tarapyndan berlen zähmete ukypsyzlyk resminamasyny hödürlän şahslara berilýär.  Wagtlaýyn zähmete ukypsyzlyk boýunça döwlet kömek pullaryny diňe işleýän raýatlaryň almak hukugy bar.
zähmete ukyplylyk başarnygyny ýitiren ilkinji gününden başlap onuň dikeldilýän ýa-da maýyplyk kesgitlenýän döwrüne çenli lukmançylyk gözegçiligine we bejergisine kesel ýa-da zähmet maýyplygy (şikesi) sebäpli mätäçler;
hünär keseli ýa-da inçekesel bilen kesellemegi ýa-da olaryň organizminde ýokanç keselleri döredijileriň barlygy sebäpli başga iş ýerine geçmekde;
karantin düzgüni dowam edýän döwründe ýokanç keselleriň merkezinde işleýänleriň işden boşadylmagynda;
çaga mekdepden öňki edaralarda karantin düzgüniniň girizilen döwründe çaga seretmek boýunça –  senenamanyň 14 gününe golaý;
çaga mekdepden öňki edaralarda karantin düzgüniniň girizilen döwründe kesellän çaga seretmek boýunça ;
kesellän maşgala agzasyna seretmek boýunça – senenamanyň 7 gününe çenli;
14 ýaşyna ýetmedik kesellän çaga seretmek boýunça – senenamanyň 14 gününe çenli;
7 ýaşyna ýetmedik kesel çaga, şeýle-de 14 ýaşyna ýetmedik çaga agyr operasiýadan soňky, şikes ýa-da ýanyk we agyr keselden ejir çekýän döwürde seretmek boýunça – senenamanyň 122 gününe çenli.
Wagtlaýyn zähmete ukypsyzlyk sebäpli döwlet kömek pullaryny almaklyk üçin esasy resminama – wagtlaýyn zähmete ukypsyzlyk kagyzy. Beýleki kagyzlar döwlet kömek pulunyň bu görnüşiniň berilmegi üçin güýçsüz hasaplanýar.
Türkmenistanyň saglygy goraýyş we derman senagaty Ministrliginiň № 221 buýrugy bilen ykrar edilen we 2019-njy ýylyň 7-nji sentýabrynda  Türkmenistanyň Adalat Ministrligi tarapyndan  №1251 belgide hasaba alnan wagtlaýyn zähmete ukypsyzlyk barlagynyň tertibine laýyklykda wagtlaýyn zähmete ukypsyzlyk kagyzy bilen ykrar edilýär.
Döwlet kömek pulunyň möçberi nähili görnüşde hasaplanylýar?
1. 60 göterimi – 5 (bäş) ýyla çenli iş tejribesi bolan ýagdaýynda;
2. 80 göterimi – 5 (bäş) ýyldan 8 (sekiz) ýyla çenli iş tejribesi bolan ýagdaýynda;
3. 100 göterimi – 8 (sekiz) ýyldan we ondan ýokary iş tejribesi bolan ýagdaýynda.
1. Zähmet maýyplygy ýa-da hünär keseli sebäpli wagtlaýyn zähmete ukypsyzlygy bolan şahslara;
2. 18 ýaşa ýetmedik şahslara;
3. 21 ýaşa ýetmedik ýetim galan şahslara (ene-atasynyň hossarlygyndan mahrum bolanlara);
4. Ykrar edilen tertipde maýyp diýlip bellenen şahslara;
5. 18 ýaşyna ýetmedik maýyp çaga seredýän ýa-da 16 ýaşyna dolmadyk eklenjindäki üç we ondan hem artyk çagasy bolan ejelere (hossarlaryna);
6. Donorlyk wezipesini ýerine ýetirmekde ýüze çykan wagtlaýyn  zähmete ukypsyz bolan şahslara;
7. Beýleki döwletleriň çäginde harby hereketleriň weteranyna;
8. Keseli ionizirleýän we rentgen şöhlelenme sebäpli ýüze çykan şahslara.
Wagtlaýyn zähmete ukypsyzlyk boýunça döwlet kömek pullarynyň möçberi we aýlyk zähmet haky umumylykda iki wezipe zähmet hakyndan ýa-da iki tarif hakyndan ýokary bolmaly däldir.
Kitaby nädip çalt okamaly?
■ Okap oturan wagtyň has gowy düşünmeklik maksady bilen, sözlemi başyndan başlap okamak.
■ Okalanda sözleme däl-de, sözlere düşünmäge çalyşmak.
■ Ünsüňizi otagyň içindäki öý goşlaryna, biraz wagt mundan öň bolup geçen wakalara, daşardaky hereketlere... bermeklik.
■ Manysyna düşünmerin diýen gorky bilen okamak.
■ Okanyňyzda, ilki bilen, gysga ýazgylary okamaklygyňyz hem siziň örän haýal okaýanlygyňyzdan habar berýär.
Çalt okamaga bolan islegimiz, ilkinji nobatda, diňe öz-özümizi yzygiderli türgenleşdirmegimiz bilen hasyl bolýar. Onuň ilkinji düzgüni bolsa, gözlerimizi dogry ulanyp bilmegimizdir. Gözlerimiz edil surata düşürýän enjam ýaly diňe belli bir aralygy dury görüp, galan bölekleri dumanly görýär. Şol dury görünýän ýer bolsa okamaklygymyza kömek edýär. Okamak üçin dikilen nazarymyzyň dury görünýän ýeri 4 santimetr bolup, ony yzygiderli okamaklygymyz bilen giňeldip bileris. Görüş nokadymyzyň giňemegi çalt okamagymyza ýardam etjek ilkinji sebäpleriň biridir. Okaýan mahalymyz gözlerimiz çepden saga belli bir yzygiderlilikde şol bir çyzykda hereket edýär. Bu hereket beýnimiziň sözleri sözlemlere öwrüp, ondan many çykarmagymyza kömek edýär.
Sözleri ýazyp öwrenmek. Eger-de siz nätanyş sözleri ilki ýazyp öwrenseňiz, sözlemiň içinde geleninde ony tanamak aňsat düşer. Bir ak kagyzyň ýüzüne ilki iki, soň üç, dört, bäş, alty harply sözleri ýazyp, soňra ony gysga wagtda ýat tutmaga çalşyň! Bulary yzygiderli gaýtalamak hem-ä söz goruňyzy artdyrar, hemem gözleriňiziň göni çyzyk boýunça hereketlenmegine getirer.
Täze sözleri öwrenmek. Öň eşidip görmedik sözleriňiziň hökmany ýagdaýda düşündirişini öwreniň, şeýle-de onuň nähili manysynyň bardygyny, başga dillerde ulanylanda manysynyň üýtgäp-üýtgemeýändigini bilmäge synanyşyň! Näçe köp söz bilseňiz, ol siziň çalt okamaklygyňyza şonça kömek eder. Manysyny bilmedik sözleriňiz üçin ýitirýän wagtyňyz bilýän sözleriňize garanyňda üç esse köp wagtyňyzy alar.
Gözüň bilen okamak. Pyşyrdap ýa-da sesli okamaklygyň çalt okamaklyga ters täsiri bar. Kitaplar diňe gözleriňiz bilen okalmalydyr. Gözleriňiziň bir çyzykdan göni öňe we yza gaýdyp gelme yzygiderliligi arkaly çalt okamaklyk endigiňizi kämilleşdirip bilersiňiz.
Göz gezdirmek. Okaljak zadyň sözbaşylaryna, paragrflaryna, ilki we soňky setirlerine göz aýlap, gürrüňiň näme hakda barýandygy barada, ilkinji nobatda, beýnimizi habarly etmegimiz ýeterlik. Bu ýagdaý hem-ä okaljak zadyň akgynly gitmegine, hemem çalt okamaklygyna diýseň uly täsirini ýetirýär.
Üç söz. Alymlaryň pikiriçe, çalt okamaklygyň bu usulyna endik edilse, sözlemi doly okamaklygyň geregi hem ýok. Her setiriň üçünji sözünden başlap, soňundan hem üçünji sözünde gutaryň. Sözlemi doly okamazlyk onuň manysyna düşünmeýänligiňizi aňlatmaýar. Gözümiz bilen beýnimizi bilelikde ulanmagy başaran halatymyzda diňe bir sözlemiň manysyny däl, eýsem, onuň her sözlerini hem okamagyň mümkindigini alymlar subut etdiler.
Özüňe ynam. Elbetde, her bir başlangyç üçin, ilki bilen, özüňe ynam bolmaly. Eger çalt okap geçsem bahym unudaryn, hiç zada düşünmerin diýen gorkulardan saplanmaga çalşyň! Çalt okamaklyk size az wagtyň içinde köp maglumat edinmeklige, ýatkeşligiňizi gowulandyrmaklyga, şeýle hem özüňiziň nämelere ukyplydygyňyzy ýüze çykarmaga kömek eder. Bu bolsa indiki etsem-petsemleriňizi durmuşa geçirmekde özüňize bolan ynamy artdyrar.
Babadaýhan etrabyndaky 22-nji orta mekdebiň mugallymy.
Kompýuter syçanjygynyň taryhy: agaç böleginden simsiz tehnologiýa çenli.
Käbir häzirki zaman enjamyny görüp, aňymyzda onuň nähili döredilendigi baradaky pikir peýda bolýar. Mysal üçin, özboluşlyja kompýuter syçanjygy. Ol bolmasa kompýuteri ulanyp bolmaýar diýen ýaly. Aslynda, kompýuter syçanjygyny kim, haçan döretdikä?
1968-nji ýylyň 9-njy dekabrynda kompýuter ylymlary boýunça geçirilen maslahatda amerikaly oýlap tapyjy Duglas Engelbart ekranda obýektleri görkezmek üçin manipulýatory köpçülige hödürledi.
Täsin fakt — Duglas Engelbart syçanjygy Nasa-nyň görkezmesi boýunça taýýarlap belli bir derejede kämilleşdirdi, ýöne ol nol agyrlyk güýjünde işlemeýändigi sebäpli oýlap tapyş kän bir giň baha eýe bolmady.
Näme üçin «syçanjyk» diýildikä?
Onuň adynyň syçanjyk bolmagynyň esasy sebäbi enjamyň siminiň bolmagy. Ol oýlap tapyja adaty syçany ýatladypdyr we onuň ilkinji görnüşi ýekeje düwmeli agaç bölejik bolupdyr. Oýlap tapyjy enjam diňe wagtlaýyn şeýle atlandyrylyp, soňlugy bilen has ýerlikli atlandyrylar diýip pikir edipdir.
Kompýuter syçanjygy diňe 1980-nji ýyllarda meşhurlyga eýe bolup başlaýar. Syçanjygyň önümçiligi üçin «Apple» kompaniýasy patent alyp, ony has ýönekeý görnüşe getiripdir.
Syçanjygyň bahasy ilkibada 1000 ABŞ dollaryna barabar bolupdyr, ýöne «Apple» onuň bahasyny 25 dollara çenli arzanladypdyr.
«Xerox» kompaniýasy 1981-nji ýylda tigirçekli syçanjygy hödürledi. Onda syçanjygyň ekrandaky kursory syçanjygyň aşak böleginde goýlan tigirçek we ondaky iki rolik bilen dolandyrylýardy. Ol ýeňil we ulanmak üçin amatlydy, ýöne rolikleri ýapýan tigirçekde ýygy-ýygydan tozan ýygnanyp durýardy.
1996-njy ýylda «Microsoft» kompaniýasy resminamalaryň bir sahypasyndan beýlekisine geçmäge mümkinçilik berýän ýa-da suratlary ulaldyp bilýän aýlaw tigirli syçanjygy köpçülikleýin öndürip başlady.
Ony ýörite halyçasyz hem ulanyp bolýardy we onuň bahasy 84,95 ABŞ dollaryna barabardy.
90-njy ýyllaryň ahyrynda tozan ýygnaýan tigirçekler we rolikler öz funksiýasyny LED we sanly optiki syçanjyklar bilen çalyşdy. Olaryň içinde ýagtylyk çykaryjy we wideo kamera çalym edýän ýörite datçik işleýär. Onuň ýetmezçiligi bolsa syçanjygyň aýna, ýalpyldawuk hem-de o diýen tekiz bolmadyk ýerlerde kadasyz işleýänligidir.
Ilkinji köpçülikleýin öndürilen simsiz syçanjyklar 2001-nji ýylda jemgyýetçilige ýetirildi. Soňra 2004-nji ýylda «Logitech» kompaniýasy optiki datçikden on esse duýgur bolan lazer datçigi bilen işleýän syçanjygy oýlap tapdy.
Şondan soň ekrandaky kursor has takyk şöhlelendi we ýerini üýtgetmedi. Bu hili syçanjygy dolandyrmak bolsa aýnanyň üstünden başga islendik ýerde mümkindi.
Tehnologiýanyň ösmegi bilen simsiz syçanjyklar gitdigiçe meşhurlygyny artdyrýar, sebäbi olary kompýutere fiziki baglanyşyksyz ulanyp bolýar. Eger ilkinji syçanjygy oýlap tapan Duglas Engelbart sumbar-computer.com saýtyna girip gören bolsady, ol bir ýerde näçe täsin enjamyň ýygnanandygyna geň galardy.
Bu dükandan işlemek we oýun oýnamak üçin niýetlenen dürli görnüşli — simli, simsiz syçanlary we kombinasiýa enjamlaryny tapmak bolýar. «Sumbar Computer» dükanynyň maslahatçy hünärmenleri size islegiňize görä kysymdaky enjamlary saýlamaga, olaryň tapawutly aýratynlyklaryny düşündirmäge hem-de onuň islendik bahadaky görnüşlerini tanyşdyrmaga ýardam eder.
Kompýuter ulanyjylaryna peýdaly maslahatlar.
TIFF – “Tagged Image File Format” sözüniň gysgaldylan görnüşi bolup, suratlar bilen işleşýän faýl giňeltmesiniň bir görnüşidir. Iş ýerlerde käte birnäçe sahypalardan ybarat bolan TIFF giňeltmeli  resminamalara gabat gelýäris. Aýdalyň, TIFF giňeltmeli bir faýlyň içindäki resminama 45 sahypadan ybarat we şol resminamanyň 40-njy sahypasyny çap etmeli.
Ilki bilen, Windows operasion ulgamynyň “Средство просмотра фотографий Windows” programmasy bilen açyp göreliň. Programma TIFF faýly açýar, onuň içindäki ähli sahypalary hem görkezýär, emma çap edenimizde, saýlap, belli sahypalary çap edip bolanok. “Çap etmek” düwmesine basanymyzda, ähli sahypalar çap edilýär.
Ýene-de, surat görülýän meşhur programmalardan biri bolan “Picasa Photo Viewer” programmasy arkaly faýlymyzy açalyň. “Picasa Photo Viewer” ýaňky faýly bir sany surat hökmünde açýar, ýagny diňe ilkinji sahypasyny açýar.
Bulardan başga-da, faýly “Adobe Photoshop” programmasynyň kömegi bilen açyp barlap göreliň. Ýene-de meňzeş ýagdaý.
Bu ýagdaýda size maslahat, ulanmasy ýeňil we düşnükli bolan programmalaryň biri “IrfanView”. Programmanyň tutýan ýeri: 1,8 mb. Gurluşy adaty. Ýokarda agzap geçen TIFF faýlymyzy şu programma arkaly açsak, 40-njy sahypa geçip, ony çap edip bileris, ýagny islendik sahypany aýratyn görnüşde çap etmek mümkinçiligi döreýär.
1.Ilki bilen “Total Commander” programmasyny açyň. Penjire iki bölekden durýar: sag we çep. Penjiräniň islendik böleginde hem işlemek bolar.
2. Maglumat daşaýjynyň harpyny saýlaň. Meselem: “f”.
3. Ýokarda sag gapdalda ýerleşen “Скрытые элементы” ýa-da menýudan “Вид”, “Расширенные настройки”, “Показывать скрытые/системные файлы” düwmesine basyň. Düwme basylanda gizlin faýllar peýda bolýar. Indi şol faýllary  maglumat daşaýjyda görner ýaly etmeli.
4. “Ctrl+A” düwmesine basyp, ähli faýllary saýlaň.
5. Soňra, “Файлы” menýusyna giriň, “Изменить атрибуты” düwmesine basyp, “Скрытый” diýen gutujykdan belligi aýyryň, ýagny şol gutujyk boş durmaly. “OK” düwmesine basyň.
6. Maglumat daşaýjynyň içine girip görüň. Öň gizlin bolan faýllaryňyz peýda boldy. Indi bolsa, gerekmejek faýllary maglumat daşaýjydan öçüriň. Şeýlelikde, gizlin faýllar “Total Commander” programmasynyň kömegi bilen dikeldildi.
Kompýuter satyn alynanda ýa-da satylanda onuň häsiýetnamalary bilen tanyşylýar. Kä halatlarda onuň jikme-jik häsiýetnamalary zerur bolup durýar. Şuňa meňzeş ýagdaýlarda, “Speccy” programmasyny ulanmak bolar. Programma diýseň ýönekeý, tutýan ýeri 10,1 mb, ulanylyşy hem ýeňil. Ony gurnanyňyzdan soň, üstüne basaýmak ýeterli. Ol operasion ulgamy, RAM, CPU, enelik platasy, grafika, maglumat saklaýjy diskler, optiki diskler, audio, tor ýaly häsiýetnamalary, olaryň atlaryny, modellerini, hat-da gyzgynlyk derejelerini hem jikme-jik görkezýär.
Kompýuterde ýa-da telefonda internetiň tizligini nädip ýokarlandyrmaly?
Bir iş etjek bolup dursuňyz ýa-da onlaýn kino görüp dursuňyz welin internetiň tizligi diýseň haýal işleýär. Şeýle ýagdaýa duş gelmedik ýok bolsa gerek.
Bu ýagdaýda näme edip bolar? Dessine prowaýdere, ýagny internet hyzmatyny beriji edara jaň etmelimi ýa-da routeri öçürip ýakmalymy? Ulanyp oturan internetiňiziň tizligini nädip ýokarlandyrmaly?
Bu makalada size ulanýan internetiňiziň tizligini nädip çaltlaşdyrmak boýunça ýardam beriji maslahatlary ýazdyk.
Siz prowaýderiň haýsy tizligini peýdalanýarsyňyz? Şertnamaňyzy okap görüň ýa-da prowaýderiň habarlaşmak belgisine jaň edip sorap görüň. Mysal üçin 256 kb/s512 kb/s-den 2 esse haýaldyr. Eger tizligiňizi pes görseňiz nyrhanamaňyzy çalyşmagyňyzy maslahat berýäris.
Ýörite gurallary ulanyp, internetiň tizligini ölçäp bilersiňiz. Bu barada Türkmenportal web saýtynda giňişleýin makala ýazypdyk. Tizlige router, swiç, kabeller hem öz täsirlerini ýetirip biler. Bu ýagdaýda beýleki ulanyjylardan sorap maslahat almak bolar. Kabelleri barlap görüň. Routeriň ýerini çalşyp görüň. Eger-de bular kömek etmese onda tehniki goldawa jaň edip maslahat soraň.
Wideo görüp durkaňyz bolsa onyň onuň hilini peseldiň. Hiliniň peselmegi – hem wideony görmäge, hem beýleki ulanyjylar üçin internetiň tizliginiň birneme artmagyna ýardam berer.
Web brauzerlerdäki köp sanly zerur bolmadyk giňeltmeler kompýuteriň işleýşini we brauzeriň tizligini haýalladyp biler. Ulanmaýanlaryňyzy pozuň. Giňeltmeleri brauzeriň sazlamalar sahypasyndan pozup bolýar.
Käbir brauzerler maglumat akymyny (traffigi) tygşytlamak maksady bilen, turbo tertibinde işläp bilýär. Turbo tertibinde brauzer web sahypalardaky suratlary, wideolary, bannerleri ýüklemän bilýär, netijede sahypanyň açylyş tizligi artýar. Gerek ýerinde turbo tertibini işledip bilersiňiz.
Animasion bannerler we beýleki mahabatlar brauzeriň tizligine ep-esli derejede täsir edip biler. Mahabatlary blokirleýän ýörite programmalar bar. Olary gurnamak bilen, ýüregiňize düşýän mahabatlardan halas bolarsyňyz we şol bir wagtyň özünde internet çaltlaşar.
Birtopar web sahypalary açyk goýmaly däl, ol internetiň tizligine täsir edip biler. Gerekmejek sahypalary ýapyň.
Käbir programmalar internet torunyň agyr işlemegine sebäp bolýar. Olary anyklap pozuň. Telefonda şol programmalaryň sazlamalaryna girip toruň ulanylmagyny çäklendiriň. “Windows”-da haýsy programmalaryň tora agram berýändigini bilmek üçin “Монитор ресурсов” penjiresinden görüp bilersiňiz (“Ctrl + Alt + Del” → “Диспетчер задач” → “Быстродействие” → “Монитор ресурсов” → “Сеть”).
Bir torda internete birikdirilen näçe köp enjam bar bolsa, internet şonça-da haýal işlär. Şol sebäpli, internet zerur bolmadyk enjamlaryňyzy tordan aýryň.
Antiwirus kompýuteriňizi we telefonyňyzy hemişe zyýanly programmalara we wiruslara garşy gorar. Zyýanly programmalar internetiňizi haýalladyp biler. Antiwirus gurnap, onuň maglumat binýadyny yzygiderli täzeläp durmak maslahat berilýär.
Internetiň tizligini nädip barlamaly?
Öýlerdäki “Wi-Fi” interneti keseki adamlardan nädip goramaly?
Kompýuteriň haýal işlemeginiň sebäpleri.
Reýestr – bu operasion ulgamynyň we programma sazlamalarynyň maglumatlar toplumy. Kompýutere programmalary gurnamyzda we aýyranymyzda reýestrde şol programmalar hakynda gerekmejek maglumatlar toplanýar we olar kompýuterde artykmaç ýer tutýar. “CCleaner” programmasynyň kömegi bilen reýestri aňsatlyk bilen arassalamak bolar.
Kompýutere gurnalan programmalar köplenç awtoýüklenme menýusyna goşulýar. Kompýuter açylan badyna awtoýüklenme menýusy işläp başlaýar. Bu näme diýmek? Awtoýüklenme menýusynda saýlanylgy duran programmalaryň ählisi hem işläp başlaýar we kompýuteriň işleýiş tizligini birneme haýalladýar. Awtoýüklenme menýusyna klawiaturadan “Win+R” düwmesi arkaly, açylan penjirede “msconfig” ýazyp, indiki açylan penjirede Awtoýüklenme menýusyny saýlap girmek bolar. Şol ýerde operasion ulgamy bilen birlikde açylmagy islenilmeýän programmalary saýlanylmadyk görnüşe getirip aýyrmak bolar.
Käbir wiruslar kompýuteriň we programmalaryň işleýşini haýalladýar. Antiwirus programmasynyň toplumyny wagtynda täzeläp, kompýuteri barladyp durmak maslahat berilýär. Şeýle hem, käbir antiwirus programmalary kompýuteriň tizligine täsirini ýetirýär, programmalary haýal işledýär. Uly göwrümli programmalar bilen işlenilende kä ýagdaýlarda antiwirus programmasyny wagtlaýynça öçürmek hem bolar.
Kompýuteriň esasy sütünlerinden biri bolan winçesteriň hem kompýuteriň sazlaşykly işleýşine täsiri bar. Winçester – bu kompýuteriň ähli maglumatlarynyň saklanylýan ýeri. Winçester zaýalanan bolsa kompýuter gaty haýal işleýär. Winçesteriň zaýalanmagynyň esasy sebäbi – elektrik togunyň oýnamagy. Elektrik togy oýnasa kompýuteri wagtlaýynça öçürip goýmak maslahat berilýär. Şeýle hem, kompýuteri işläp duran wagty göni elektrik togundan öçürmäň, çünki winçestere zyýan ýetirip bolar.
Wagtyň geçmegi bilen kompýuteriň ulgam blogunyň içine tozan siňýär. Şol tozanlar köpelip, ulgam blokdaky wentilýatoryň işleýşini haýalladýar. Şeýlelikde, kompýuteriň derejesi azda-kände gyzyp başlaýar. Salkyn däl dereje – kompýuteriň haýal işlemeginiň sebäpleriniň ýene-de biri. Kompýuteriň ulgam blogunyň içini azyndan 6 aýda bir gezek arassalap durmak, wentilýatory ýaglap durmak maslahat berilýär.
Draýwer – bu programmalar bilen enjam arasyndaky baglanşygy gurýan kompýuter programmasy.
Kompýutere täze operasion ulgamy gurnalanda wideo karta, prosessor, tor platasy, ses ýaly draýwerleri gurnamak zerur bolup durýar. Şol gerekli draýwerler gurnalmadyk ýagdaýynda ýa-da ýalňyş gurnalan ýagdaýynda kompýuteriň tizligi, işleýşi, görkezme hili peselip biler. Draýwerler köplenç kompýuteri täze alanymyzda ýany bilen diskde çykýar ýa bolmasa olary internetden almak bolar.
Gadžet – bu kiçi göwrümli, goşmaça maglumat berýän programma (Mysal üçin howa maglumaty, kalendar, wagtlaýyn ýadyň ulanylyşy).
Käte kompýutere owadanlyk üçin goşmaça gadžetler ýa-da  her-dürli temalar gurnalýar. Olar belli derejede kompýuteriň işleýiş tizligine agram salýarlar. Kompýutere goşmaça temalar we gadžetler gurnamak maslahat berilmeýär. Operasion ulgamynyň özünde çykan temalary we gadžetleri ulanmaklyk dogry bolar.
Käbir operasion ulgamlar aktiwasiýa edilmedik ýagdaýynda kompýuteriň nädogry işlemegine sebäp bolýar. Mysal üçin, Windows operasion ulgamyny gurnanyňyzda hökmany suratda aktiwasiýaly görnüşini gurnaň.
Kämahal kompýutere öz talapnamalaryndan uly bolan programmalar gurnalýar. Mysal üçin, 3Ds Max, AutoCad ýaly programmalar wideo kartasy, prosessory, wagtlaýyn ýady güýçli bolan kompýuterlerde işleýär. Eger şolar ýaly programmalar pesräk häsiýetnamaly kompýuterlere gurnalsa, onda olar haýal işlär, ýa-da asla işlemez.
Koworking merkezleri: olaryň hyzmaty we oňaýlylygy.
Adamzadyň häzirki zaman sözlük düzümine “koworking” sözi kem-kemden aralaşýar.
Bu adalga nämäni aňladýar?
Koworking merkezi — bu aýry-aýry kärhanalardan umumy maksady bolmadyk birnäçe hünärmeniň öz işini alyp barýan iş ýeri.
Ilkinji koworking merkezleri 2005-nji ýylda ABŞ-da programmist Bred Nýubergiň tagallasy bilen döredilip giň ýaýrawa eýe bolan bolsa-da, ony geçen asyryň 90-njy ýyllarynda ilkinji bolup esaslandyran kompýuter oýunlarynyň dizaýneri Berni Dekowen hasap edilýär.
Koworking kimler üçin?
Koworking merkezleriniň müşderileriniň käbiri bir iş ýerini kärendesine alýan bolsa, käbiri birbada birnäçesini alýar, käbiri bolsa birnäçe sagatlyk mejlis geçmek üçin aýratyn bir otagy kärendesine alýar. Koworking merkezi erkin işewürler, iş saparyndaky hünärmenler, şeýle hem haýsydyr bir sebäbe görä öýde ýa-da başlangyç kärhanalarynda işläp bilmeýänler üçin - doly hukukly edarany kärendesine almak üçin entek maddy taýdan mümkinçiligi bolmadyk täjirler üçin ajaýyp amatlylyk bolup durýar.
Onuň adaty ofisden näme aýratynlygy bar?
Adatça bolşy ýaly, koworking merkezlerinde iş ýerleri eýýäm mebel, ofis enjamlary, iş enjamlary, internet, elektrik üpjünçilikleri ýaly zerur zatlar bilen üpjün edilendir. Bu arassalaýyş hyzmatlaryny hem öz içine alýar. Arassalaýyş tölegleri, elektrik togy, suw, internet we beýleki amatlylyklar, adatça, öňünden kärende bahasyna girizilýär.
Koworking merkezinde özüňiz ýa-da işgärleriňiz üçin iş ýerini, aýratyn mejlisler otagyny, maslahatlar we leksiýalar üçin kiçi otagy, şeýle hem “Skype” arkaly işlemek üçin ses geçirmeýän otaglary we beýleki wideoaragatnaşyk ýerlerini kärendesine alyp bilersiňiz. Bu hususan-da onlaýn sapaklary geçýän mugallymlar üçin ýokary oňaýlylykdyr.
Koworking merkezi kadalaşdyrylan anyk meýilnamasynyň ýoklugy bilen tapawutlanýar we iş üçin iň amatly sagatlary saýlamaga mümkinçilik berýär. Bu ýerde siz işlemek ýa-da oflaýn we onlaýn görnüşlerde gepleşikleri ýa-da sapaklary geçirip, maslahatlary, leksiýalary, seminarlary ýa-da synaglary gurap bilersiňiz. Mundan başga-da, iş merkezi iş ýerini kärendesine almakda doly hukukly edara üçin ýeri kärendesine almak üçin resminamalaryň zerurlygyny aradan aýyrýar.
Türkmenistanda şu hili iş merkezleri barmy?
Hawa, 2020-nji ýylyň fewral aýynda Türkmenistanda ilkinji “Iş Nokady” atly koworking iş merkezi Aşgabatda döredildi we ol häzirki wagtda ýaş telekeçiler, özbaşdak işleýän hünärmenler we IT hünärmenleri tarapyndan giňden meşgullanylýar. Bu iş merkeziniň golaýynda kafeleriň we dükanlaryň ýerleşmegi, onda ýokary tizlikli internetiň, amatly kärende töleginiň (nagt töleg, kart arkaly töleg hem-de geçiriş tölegi) we arassalaýyş hyzmatlarynyň bolmagy “Iş Nokady” koworking merkezini netijeli işlemek üçin iň amatly ýere öwürýär.
“Iş Nokady” iş merkezini saýlamagyň peýdaly artykmaçlyklary nämede?
Amatly kärende töleginiň we oňaýly töleg usullarynyň bolmagy (nagt töleg, kart arkaly töleg hem-de geçiriş tölegi);
20 Mbit/sekunda çenli ýokary tizlikli internet mümkinçiligi;
Arassalaýyş hyzmatlarynyň bolmagy, otaglarda hemişe arassaçylyk işleriniň geçirilip durulmagy;
Öz iş wagtyňyzy saýlamak şerti, kadalaşdyrylan iş tertibiniň ýoklugy;
Iş ýerini kärendesine almak bilen baglanyşykly resminamalar bilen iş salyşmagyň zerurlygy ýok;
Esasan-da, iş ýerini uzak wagtlaýyn kireýine alýanlar üçin arzanladyş ulgamy;
Şahsy ösüşiňiz üçin iş merkezinde geçirilýän ähli çärelere gatnaşmaga mümkinçiligiň bolmagy;
Merkeziň amatly ýerleşýänligi, ýörite enjamlaşdyrylan ýerlerde ýa-da kofe içmek hem-de naharhanalarda dynç almak mümkinçiligi.
Koworking merkezi sizi gyzyklandyrjak adamlar bilen işiňizi we aragatnaşygyňyzy birleşdirmäge mümkinçilik berýär, peýdaly aragatnaşyklary gurmaga kömek edýär, şeýle hem dürli bilim we dünýägaraýşyňy giňeltmäge ýardam edýän çärelere hem-de okuwlara gatnaşmaga şert döredýär.
Kremleriň düzümindäki işjeň goşundylaryň täsiri nähili.
Dükanlaryň we dermanhanalaryň tekjelerinde dürli hili gutularda bejergi kremlerine gabat gelmek bolýar. Gözellik serişdelerini öndürýän önümçilik pudagy derini bejermek kosmetikasynyň düzüminde oňyn täsirli innowasiýa goşundylaryny ulanmagyny yzygiderli giňeldýär. Bu makalada kremleriň düzümindäki käbir maddalar, olaryň peýdaly ähmiýeti hem-de nähili maksatlar üçin ulanylýandygy barada söhbet ederis.
Retinol (A witamini) düwürtiklere oňyn täsirini ýetirýär, şeýle hem ol ýüzüň ýygyrtlanmagyna we deriniň liftingine täsirli serişdedir. Ýöne bu kremleri ulanmakda seresap bolmaly, sebäbi ony aşa köp ulanmak deriniň guramagyna we çişmegine getirip biler. Retinolly krem düwürtik yzlaryny azaltmaga, derileri tekizlemäge, deriniň gurluşyny has gowulaşdyrmaga kömek eder. Onuň düzüminde şu goşundylar bar: Retinyl palmitate, Retinyl acetate, Retinol.
Bu deriniň çeýeligini üpjün edýän möhüm goşundydyr. Gialuron kislotasy öýjükli giňişlikde suwy saklamaga kömek edýär, çyglylyk bolsa owadan hem-de sagdyn deriniň esasy çeşmesidir. Onuň düzüminde şu goşundylar bar: Hyaluronic acid, Sodium hyaluronic acid, Hydrolyzed hyaluronic acid, Sodium hyaluronate.
Köpler günüň aşagynda uzak wagtlap gezmegiň netijesinde emele gelýän pigmentler bilen, düwürtikler we kiçijik menekler bilen tanyş bolsa gerek. Olara garşy göreşmegiň iň oňat usuly C witamini bolan kremdir. Şeýle hili tegmilleriň öňüni almak üçin güneşli howada gezelenç edeniňizde SPF ýa-da C witamini bolan kremleri ulanyň. Onuň düzüminde şu goşundylar bar: Ascorbyl palmitate, Ascorbyl Glucoside, Magnesium Ascorbyl Phosphate, L-Ascorbic Acid, Rosa Canina Extract, Hippophae rhamnoides fruit extract.
Kollagen bedeniň ähli dokumalarynda duş gelýän we olaryň berkligini hem-de çeýeligini üpjün edýän belokdyr. Takmynan, 25-30 ýaşda kollageniň mukdary azalýar we onuň tebigy işlenip çykmasy peselýär, deri öz çeýeligini ýitirýär we çişýär. Şonuň üçin kollagen köplenç garramagyň öňüni alýan kremlerde we garyndylarda bolýar. Onuň düzüminde şu goşundylar bar: Collagen, Hydrolyzed collagen.
Bu täsin goşundyny koreý alymlary oýlap tapypdyrlar. Ulitkanyň musinine esaslanýan kremler, essensiýalar we garyndylar ýygyrt atyp başlan derä ideg etmekde ulanylýan kosmetika serişdeleriniň arasynda iň köp satylýanlarynyň biridir. Musiniň düzüminde antiseptikler, elastin, gialuronat, kollagen, hitozan, allantoin, şeýle hem C, E, A, B topar witaminleri bar.
Täsin fakt: Kosmetika serişdeleriniň düzüminde ýokumly goşundylar näçe köp bolsa, olar şonça-da täsirli bolýar diýlip düşünilýär. Bu aslynda dogry däl! Geçirilen gözlegler bir täsire garşy iki ýa-da üç sany işjeň maddanyň bir serişdäniň düzüminde bolmagynyň kosmetikany has täsirli etmeýändigini görkezdi!
Aşgabatda ýerleşýän «Şypaly Çomuç» dermanhanasynda gije we gündiz ulanylýan kremler, garyndylar, duýgur deri üçin gipoallergen önümler, dermatologik ýagdaýly deriler üçin ulanylýan kosmetika serişdeleri ýaly derimize ideg etmekde ulanylýan kosmetika önümleriniň köpdürli görnüşleri hödürlenilýär. Bulardan başga-da, dermanhanadan hammam we duş üçin zerur bolan önümleri, gün şöhlesinden goraýan serişdeleri we beýleki möhüm serişdeleri satyn alyp bilersiňiz.
«Şypaly Çomuç» dermanhanasynyň salgysy: Aşgabat şäheri, Sona Myradowa köçesi, 21-nji jaý. «Lälezar» bazarynyň çäginde ýerleşýär.
Kristinanyň olimpiýa arzuwy.
Şol seneden bärem agyr atletikaçylar Olimpiýa oýunlarynda, dünýä çempionatlarynda, yklym birinjiliklerinde çykyş edip gelýärler. Ine, şeýle iri ýaryşlaryň biri ýakynda Amerikanyň Birleşen Şatatlarynyň Anahaým şäherinde geçirildi. Oňa dünýäniň onlarça döwletlerinden, şol sanda biziň ýurdumyzdan hem saýlama türgenler gatnaşdy. Şol günler Kaliforniýa ştatynyň bu şäherinden gelip gowşan hoş habarlar toý şatlygymyzy goşalandyrdy. Ilki ol ýerde geçen Halkara agyr atletika federasiýasynyň Ýerine ýetiriji geňeşiniň mejlisinde 2018-nji ýylyň dünýä çempionatyny türkmen paýtagtynda geçirmek kararyna gelindi. Soňra ildeşlerimiz Kristina Şermetowa bilen Rejepbaý Rejepow dünýä çempionatynyň kümüş medallaryna mynasyp boldular. Bu hoş habarlar hormatly Prezidentimiz Gurbanguly Berdimuhamedowyň Türkmenistany sport ýurduna öwürmek babatda alyp barýan beýik işleriniň dünýäde dabaralanýandygynyň, türkmen türgenleriniň iri ýaryşlarda şowly çykyş etmekleri üçin ýurtda ähli şert-mümkinçilikleriň döredilýändiginiň nobatdaky subutnamasyna öwrüldi.
Atlandyrylyşynda agyrlyk alamatynyň bardygy görlüp-duýlup dursa-da, ýaşlar bu ýola düşmekden asla heder edenok. Gaýta tersine, agyr atletika bilen meşgullanýanlaryň sany köpelmese azalanok. Ine, Aşgabadyň golaýyndaky öňki Abadan şäherinde 1993-nji ýylyň hoştap howaly maý aýynyň 25-ne dünýä inen Kristina Şermetowa hem şeýle ýaşlaryň biri. Bir tapawutly tarapy, ol bu ýola arzuw edip düşmedi. Ähli zat, aýdylyşy ýaly, günlerde bir gün, tötänden boldy. Öňki Abadan şäheriniň 112-nji orta mekdebiniň başlangyç synplarynda okaýarka Kristina asla sporty hemra edinerin diýen pikirden daşdady. Deň-duşlarynyň köpüsi ýaly, esasan, okuwyna köpräk üns bermäge çalşardy.
Sportuň bu görnüşi bilen meşgullanyp görmek islegi birneme soňrak, 2008-nji ýylda, 8-nji synpda okaýarka döredi. Şermetowlaryň öýlerine maşgalabaşy Ýusupbaýyň tälimçi bolup işleýän dosty myhmançylyga geldi. Gep arasynda onuň ýurdumyzda zenanlar agyr atletikasynyň işini ýola goýmak babatda alnyp barylýan işlerden söhbet açyp, ilkinji kabul edişligiň başlanandygyny aýtmagy, eger islese, güýjüni synap görmegi teklip etmegi Kristinanyň öňünde agyr atletika barýan ýeňil ýoly açdy oturyberdi. «Ilkinjileriň biri bolmak – hemişe hormatly. Şonda mende garaşylmadyk ýerden sportuň bu görnüşinde öz güýjümi synap görmek islegi döredi» diýip, Kristina durmuşyny özgerden şol güni ýatlaýar.
Aşgabat şäheriniň toplumlaýyn sport mekdebiniň tälimçisi Wladimir Awagimýanyň ýolbaşçylygynda başlanan ilkinji türgenleşikler şeýle bir ýadadýardy welin, ol birbada şeýle netijä gelip ýalňyşandyryn öýderdi. Ýöne tälimçisiniň bir işiň başyny tutaňsoň, soňuna çenli alyp gitmelidigini, kynçylygy diňe zähmet hem erjellik bilen ýeňip geçmelidigini, diňe şeýle edeniňde, netije gazanyp, at-abraý alyp bolýandygyny gulagyna guýup durmagy, ýaş türgeniň agyrlyk daşlary bilen göreşmegini dowam etdirmeginde däl, eýsem, bu ugurda ilkinji üstünlikleri gazanyp başlamagynda hem uly ähmiýete eýe boldy.
Yzygiderli türgenleşikler, şäher, ýurt derejesinde gazanylýan ilkinji üstünlikler, medallar bolsa ony diňe bir beden taýdan taplaman, eýsem, halkara arenasynda güýjüni synap görmäge höwes döredýärdi.
K.Şermetowa gysga döwürde öz agramynda iň güýçli agyr atletikaça öwrüldi. Birnäçe gezek Türkmenistanyň çempiony we Kubok eýesi bolandygy hem muňa şaýatlyk edýär. Ine, ýöne halkara ýaryşlarynda çykyş etmek arzuwy welin, Sagdynlygyň we ruhubelentligiň ýylyna çenli ýeterlik derejede wysal tapybermedi. Özüňiz pikir edip görüň, 2017-nji ýyla çenli ol halkara derejesindäki ýaryşlaryň bary-ýogy üçüsinde çykyş etdi. 2009-njy ýylda Özbegistanyň paýtagty Daşkentde geçirilen Interklub ýaryşynda ýetginjekleriň arasynda 48 kg agramda bürünç medal eýelän bolsa, 2012-nji ýylda Koreýa Respublikasynda bolan Aziýa çempionatyndan, soňra Mýanma döwletinden baýraksyz dolanmaly boldy.
– 2017-nji ýyl meniň durmuşymda täze sahypany açdy – diýip, sport ussady, Türkmenistanyň Milli sport we syýahatçylyk institutynyň talyby Kristina Şermetowa gürrüň berýär. – Gahryman Arkadagymyzyň Türkmenistany sportuň gülläp ösýän ýurduna öwürmek baradaky uçursyz uly işleriniň netijesinde Aşgabatda ýokary derejede geçirilen Ýapyk binalarda we söweş sungaty boýunça V Aziýa oýunlary meniň halkara derejesinde kämilleşmegime, ussatlygymy artdyrmagyma uly itergi berdi. Biz bu iri yklym oýunlaryna halypam, Türkmenistanyň Sport baradaky döwlet komitetiniň Ýokary sport ussatlygy mekdebiniň tälimçisi Ahmet Saryýewiň ýolbaşçylygynda ykjam taýýarlyk gördük. Munuň üçin bize ähli şert-mümkinçilikler döredildi. Ahyrky netijede bu öz miwesini hem berdi. Ilki şu ýylyň aprelinde paýtagtymyzda geçen halkara synag ýaryşynda – Aziýa çempionatynda häzirki çykyş edýän 53 kg agramymda bürünç, soňra «Aşgabat oýunlarynda» bürünç medala eýe boldum. Indi seredip otyryn welin, bu iri ýaryşlar meniň ýakynda Anahaýmda tamamlanan dünýä çempionatyny hem diýseň taýýarlykly garşylamagyma getiripdir...
Üstünlik öz-özünden gelenok. Oňa ýetmek üçin surnukdyryjy türgenleşikleriň üstünden geçmeli, yhlas baryny etmeli. Göräýmäge, ýaryşa şeýle taýýarlyk görüp barsaň, şowlulyk ýar bolaýmaly ýaly. Ýok, bu hemişe şeýle bolup baranok. Ştanga bilen ýüzbe-ýüz galaňda, sähel ýöwselleseň, muny duýýan ýaly, demriň asla boýun egesi gelenok. Şeýle pursatda tälimçiniň inçe psihologa mahsus häsiýetleriniň, öwüt-ündewleriniň nepi degmese, türgeniň özüne bolan ynamyny gaýtaryp getirmek kyn.
Ine, şu ýylyň 28-nji noýabry — 5-nji dekabry aralygynda Anahaýmda geçen dünýä çempionatynda 53 kilogram agramda çykyş eden zenanlaryň bäsleşiginde Kristina hem şeýle pursada ýakyn ahwala düşüp gördi. Birden galdyrmakda ilkinji synanyşygynda 88 kilogram agrama hötde gelen ildeşimiziň ikinji synanyşygy şowsuz boldy, 91 kilogram agram boýun egmedi. Şondan soň Türkmenistanyň at gazanan tälimçisi Ahmet Saryýewiň öwütleri, tabşyryklary netijesinde K.Şermetowa täzeden şol agrama çykyp, ahyrky synanyşygyny şowly jemledi. Bu netije oňa şu usulda bürünç medal getirdi. Ol itekläp götermekde-de şeýle baýraga eýe boldy. 103, 111, 113 kilogram agramlar boýun egdirildi. Şunlukda, umumy 204 kilogram netije bilen türkmen türgeni dünýä çempionatynyň kümüş medalyny gazandy.
Baýrakly orunlary eýelän agyr atletikaçylaryň diňe bir görkezen netijelerine däl, eýsem, at-derejelerine ser salanyňda, Kristina Şermetowadan gelejekde has uly üstünliklere garaşyp boljakdygyna göz ýetirýärsiň. Mysal üçin, Anahaýmda altyn medala eýe bolan tailandly Sopita Tanasan (210 kg) 2016-njy ýylda Rio-de- Žaneýroda geçirilen tomusky Olimpiýa oýunlarynyň çempionydyr. Bürünç medal gazanan filippinli Hidilyn Diýas bolsa (199 kg) Olimpiýa oýunlarynyň kümüş medalynyň eýesidir. Ýene bir Hytaý Taýpeýinden bolan ussadyň, şonuň ýaly-da, Ýewropanyň çempiony Joanna Lahowskanyň asla medalsyz galandygyny hem bellemek gerek.
Şu ýerde biygtyýar Kristinanyň «Ilkinjileriň biri bolmak — hemişe hormatly ...» diýen sözlerini ýene bir ýola ýatlasyň gelýär. Çünki ol diňe bir sportuň bu görnüşi bilen meşgullanyp başlan ilkinji gyzlaryň biri bolmak bilen çäklenmän, türkmen agyr atletikasynyň taryhynda zenanlaryň arasynda görkezilen iň ýokary netijäniň eýesi, şeýle hem, sportuň olimpiýa görnüşleri boýunça zenanlaryň arasynda ýurdumyzda şeýle uly üstünlik gazanan ilkinji türgen boldy.
— Elbetde, şeýle üstünlik gazananyma begenjimiň çägi ýok. Durmuş bir duran ýerinde duranok. Öňde dürli derejedäki ýaryşlar az däl. Täze ýylyň aýaklaryna Aşgabatda geçiriljek dünýä çempionatam şolaryň biri. Nesip bolsa, olarda hem ata Watanymyzyň Baýdagyny belentde parlatmak niýetim bar. 2020-nji ýylda Ýaponiýada geçiriljek tomusky Olimpiýa oýunlaryna ýollanma gazanmak başartsa, olimpiýa medalyny gazanmak — meniň elýetmez arzuwym.
Ýene sahna. Ýene «demir oýnuň» premýerasy. Nämä ukyplydygyňy görkezmäge, Watanyňa şan getirmäge nobatdaky mümkinçilik, çagyryş. Ussatlygyň ýoly bilen täze belentliklere barýan Kristina Şermetowanyň bu synaga hem abraý bilen hötde geljekdigine ynanýarys. Çünki ýurdumyzyň ähli ösüş-özgerişlikleriniň başynda duran Gahryman Arkadagymyzyň «Öňe, diňe öňe, jan Watanym Türkmenistan» diýen ganatly jümleleri türkmen türgenlerini hem täze üstünliklere çagyrýar.
Goçnazar HEŞDEKOW.
Kämil keşpleriň ussady (Türkmenistanyň halk artisti Sary Garryýew barada).
Türkmenistanyň halk artisti Sary Garryýew Balkan welaýatynyň Serdar (öňki Gyzylarbat) etrabynyň Goç obasynda 1906-njy ýylda çarwa maşgalasynda dünýä inýär. Garyplyk, ýetimlik ony ýaş başyndan zähmet ýoluna gadam basmaga mejbur edýär. Ol ýetginjek ýyllaryndan başlap, Serdar şäherindäki demir ýol çeleklerini abatlaýyş kärhanasynda ussanyň kömekçisi bolup işe başlaýar. Onuň dogabitdi wäşiligi, degişgenligi, gürrüňçilligi, şol döwürde demirýol kärhanasyndaky drama gurnagynyň täsiri sungat ýoluna baş goşmagyna sebäp bolýar. Sary aga 1926-njy ýylda açylan milli drama studiýasyna okuwa girýär we ony 1929-njy ýylda tamamlap, halypalar Aman Gulmämmedow, Bazar Amanow, Gulkişi Gulmyradow, Galpak Herräýew, Gulluk Hojaýew, Myrat Gazakow, Hally Şahberdiýew, Gylyç Berdiýew, Alty Garlyýew bilen ilkinji türkmen drama teatrynyň düýbüni tutýarlar.
Tu­ruw­baş­dan özüni teatrda komiki, wäşi häsiýetdäki artist hökmünde tanadan Sary Garryýewe baýry ýazyjy, dramaturg Ata Gowşudowyň «Juma» spektaklynda, ýaş režissýor Allanazar Gurbanow artiste zalym Hudaýberen emiriň ýallakçysy Hemranyň keşbini ynanýar. Artist mekir, şugulçy, arabozar, gorkak, kezzabyň keşbini ezberlik bilen ýerine ýetirip, ynamy ödeýär.
Garaja Burunow bilen Bazar Amanowyň «Keýmir köründe» režissýor Bazar Amanow Sary Garryýewe daşyndan haýbatly görünýän keşbine garamazdan, gorkak, züwwetdin Zeberdeş hanyň hem-de şol spektaklda Hudaýberdi ussanyň keşplerini tabşyrýar, ol ynanylan keşpleri ussatlyk bilen ýerine ýetirip, özüni aldyryp başlaýar. Teatr sungatynda bir spektaklda iki keşbi oýnaýmak hemme artiste ynanylmaýar, ynanylaýanda-da, ol işiň abraý bilen hötdesinden geläýmek aň­sat iş däl. Artist Sary Garryýew welin, bu işiň hötdesinden gelýär. Mollanepesiň «Zöhre we Tahyr» dessanynyň esasynda, Bazar Amanow bilen Hojanepes Çaryýewiň adybir pýesasynda bileni-biteni şugulçylyk, aşyk-magşuklaryň söýgüsine päsgel berip ýören Hasan şugulçynyň keşbini ussatlarça ýerine ýetirýär. Spektaklyň režissýory Bazar Amanow Sary halypanyň sahnada açylmadyk häsiýetlerini tomaşaçylara ýetirýär.
Azerbaýjan dramaturgy Japar Japarlynyň «1905-nji ýyl» spektaklynda režissýor Ýakow Feldman Sary aga Allaberdiniň roluny tabşyrýar. Halypa artist bu gahrymany­ňam keşbini ussatlarça ýerine ýetirýär. Şeýdip, teatr sahnasynda keşp yzyna keşp döredip, artist adygýar, teatr tomaşaçylarynyň söýgüsine eýe bolýar.
Sary Garryýewe meşhurlyk getiren, ony ile tanadan kino sungatydyr. Ol türkmen we daşary ýurt kinofilmlerinde 25-den gowrak kino gahrymanyny tomaşaçylara peşgeş berdi.
«Türkmenfilm» kinostudiýasynyň ilkinji, uly göwrümli önümleriniň biri bolan kinorežissýor Ýewgeniý Iwanow-Barkow tarapyndan 1940-njy ýylda surata düşürilen «Dursun» kinofilminde artist Sary Garryýewiň zehinine ýugrulan Çarysy kinogörüjilere ýaraýar. Kinofilmiň ilkinji kadrlarynda ýalta Çary atyny derýada suwa düşürýär, eýýäm şu pursatdan başlabam, Sary aganyň Çarysy tomaşaçylary güldürip, olary özüne çekip başlaýar.
Bu kino eseriniň yzysüre ýene kinorežissýor Ýewgeniý Iwanow-Barkowyň «Prokuror» filminde baýyň batragy, kemsidilen Kerimiň keşbini ussatlarça ýerine ýetirýär.
Sary Garryýew Beýik Watançylyk urşuna gatnaşyp, 1943-nji ýylda aýagyndan agyr ýaralanyp, Watana gaýdyp gelýär. Ol Stalingrad şäherinde bolan söweşlere gatnaşýar.
1944-nji ýylda «Türkmenfilmde» režissýor Meret Atahanowyň režissýorlyk etmeginde «Jadyly dür» atly film-konsert surata düşürilýär. Sary aga bu filmiň «Zöhre we Tahyr» böleginde birwagtlar teatr sahnasynda janlandyran Hasan şugulçysynyň keşbini ussatlyk bilen ýerine ýetirýär we filmiň şowly çykmagyna öz goşandyny goşýar.
Uruşdan soň halypa «Türkmenfilm» bilen ýakyn aragatnaşykda bolup, kinostudiýanyň ähli filmlerinde diýen ýaly surata düşýär. Kinossenariçiler käbir filmlerde ýörite Sary Garryýewiň gylyk-häsiýetini, daş sypatyny göz öňünde tutup, hökman bir gülküli, degişmeli parçany ýazar ekenler. Kinorežissýor Ýewgeniý Iwanow-Barkowyň «Uzakdaky gelinlik» kinofilmindäki murtlary haýbatly, köplenç gülküli pursatlara sataşyp ýören, Sary motosikletçiniň döreden keşbi ýady­ňyzda bolsa gerek, ol özüniň daşky sypaty, hereketleri bilen filmiň gülküli taraplaryny ösdürýär.
Guseýn Muhtarow bilen Gara Seýitliýewiň «Çopan ogly» atly pýesasynyň esasynda kinorežissýor Rafael Perleşteýn tarapyndan surata düşürilen «Çopan ogly» kinofilmindäki arabozar, Gurt küýkiniň keşbi onuň döredijilik zehininiň ýenede bir tarapy bolsa gerek, çünki ol bu ýerde wäşi, degişgen däl-de, Oraz baýyň gepinden çykyp bilmeýän, hakyky ganhor, oýnatgy adamyň keşbinde çykyş edýär. Sary Garryýewi ussat artist hökmünde ile tanadan, oňa uly meşhurlyk getiren 1955-nji ýylda surata düşürilen, kinorežissýor Rafael Perleşteýniň «Aşyr aganyň hötjetligi» we türkmen teatr we kino sungatynyň düýbüni tutanlaryň biri Alty Garlyýewiň 1966-njy ýylda surata düşüren meşhur «Aýgytly ädim» filmleridir. Filmlerdäki Aşyr aga bilen Gandym aganyň keşplerinde döwürleriniň dürli-dürlüdigine garamazdan, belli bir derejede häsiýet meňzeşlikleri bar, çünki ol keşpler halkyň içinden çykan gahrymanlardyr. Eger-de Aşyr aga agtygy Oguljany durmuşa çykarmagy kyn görüp, ýanyndan «göçürmäni» ýokuş görüp, «galyň» bahanasy bilen oba ýigitlerini yzyna gaýtaryp durşundaky gülküli pursatlary ýa-da Aşyr aganyň oba hojalyk işlerine serenjam berip, käbir pursatlarda özüni çaga ýaly alyp barşy tomaşaçylary maýyl edýär. Režissýor Alty Garlyýewiň «Aýgytly ädiminde» aktýoryň gylyk-häsiýetlerini göz öňünde tutup, filmiň ssenariçisi Igor Lukowskiý Gandym aganyň keşbini Sary Garryýewe niýetläp ýazýar. Onuň bu filmdäki Gandym agasy halypanyň döredijiliginde aýratyn orun eýeleýär. Film garaşylan üstünligi berýär, di­ňe türkmen tomaşaçylarynyň däl-de, eýsem, daşary ýurtly tomaşaçylaryň hem söýgüsine mynasyp bolýar. Onuň ýerine ýetirijilik ussatlygyna ýokary baha berlip, 1966-njy ýylda «Türkmenistan SSR-niň halk artisti» diýen hormatly at dakylýar.
«Aýgytly ädimde» Gandym aga bary-ýogy 3-4 sany sahnada peýda bolýan-da bolsa, ol hemmäniň ýadynda galýar. Il-günüň şatlygyna şatlanyp, gaýgy-aladasyny deň paýlaşýan, durmuşyň külpetlerini ýeňip geçýän, şadyýan, degişgen Gandym aganyň keşbi biziň ýadymyzdan çykmaz. Onuň filmiň dowamynda «Artyk, gelniň ýüzüni görkez, garry bolaýmasynhow!» diýen sözleri tomaşaçylary gyzyl-gyran gülüşdirýär. Artist Sary Garryýewiň Gandym agasy jüpüne düşen keşpleriň biridir.
Sary aganyň Aşyry, Gandymy ýaly nusgalyk keşpleri bu ugurda bilim alýan ýaşlara nusga bolup hymat edýär. Onuň «Alladiniň jadyly çyrasyndaky» jynyň keşbi körpe tomaşaçylary özüne bendi etdi. «Türkmenfilm» kinostudiýasynda dürli ýyllarda surata düşürilen Alty Garlyýewiň «Aýnasyndaky» Garly batragyň, Hangeldi Agahanowyň «Ilkinji ekzamenindäki» Ýagmyryň, Anatoliý Karpuhiniň «Döwranyň başdan geçirenlerindäki» Çarynyň, Kakow Orazsähedowyň «Japbaklaryndaky» pukaraja ýaşulynyň we beýleki filmlerdäki keşpleri artistiň döredijilik başarnygynyň egsilmezdigini subut edýär. Ol türkmen kino sungatyny aýaga galdyrmakda, ösdürmekde uly işler bitiren halypadyr.
Sary Garryýewiň döredijiliginde ýasamalyk ýok. Ol artistlik zehini boýunça gülküli keşpleriň ussadydyr. Onuň döredijilik aýratynlygynyň ýene-de bir tarapy döreden keşpleriniň halkylygyndadyr.
Özüniň halal zähmeti, yhlasy, irginsiz tagallasy bilen türkmen teatr we kino sungatynyň taryhyna ebedilik giren belli artistimiz, Türkmenistanyň halk artisti Sary Garryýew kalbymyzda ýaşaýar.
Kämillere ýüreklerde orun bar (Myrat Diwanaýewiň şahsy arhiwinden).
Kämiller. Ussatlar. Beýikler. Biri-biri bilen utgaşýan bu aňlatmalaryň aňyrsynda hakydadyr ýüreklere dahylly duýgy-düşünjeler ýatyr. Kalp töründen ebedilik orun edinen nusgalyk ömürlerden söz açylanda, ýa olaryň suratlaryna syn edilende, ses ýazgylaryna diň salnanda—olaryň atlaryny eşitmek ýeterlik. Hünärini ykbalyna öwrüp, halal hyzmatyny il-gününe gysganman eçilen, halk şahsyýetleri derejesini gazanan kämilleriň adynyň yzyna dereje tirkegi derkaram däl. Pylany Pylanyýew ýa Pylanyýewa diýen ikije sözde giden many, dereje-sylag, buýsanç-mertebe... jemlenýär.
Halkyny, ýurduny hünärinde jemlenen hyzmatlary arkaly beýgelden ägirtleriň zehin peşgeşiniň miwelerini nesiller aýap-apalap, gönezlik hökmünde ulanýar. Nusgalyk mekdeplerini, ukyp-başarnyk, döredijilik aýratynlyklaryny teşnelik bilen öwrenýär.
Türkmen milli medeniýetini, sungatyny, ylmyny-bilimini ötgür zehini bilen has ýitelden, paýhas gory bilen has ýagtyldan läheňleriň suratlaryna gazet sahypasynda hormat bilen orun bermekden maksadymyz—hatyraly halypalara buýsanjymyzy-hoşallygymyzy ýene bir ýola bildirmek isledik.
Beýik şahsyýetleri sarpalamaga wagt tapyp, bu möhüm pişäni zerurlyga öwren ýene bir ussat—belli opera we estrada aýdymçysy, takykragy,  bir ömre ençe hünäri ýar eden, olardan allanäme baş çykarýan Myrat Diwanaýewiň şahsy diwanyndaky gymmatly suratlardan käbirini okyjylara ýetirmegi derwaýys hasapladyk. Müňlerçe sözüň deregini tutup, «dür saçýan» şekilleri synladygyňça, ykbal sahypalarynyň nämälim gatlary açylyp barýana dönýär. Döwürleriň ruhy siňen şekillerdäki nurana keşplerde pespällik bilen paýhasyň şowly sazlaşygy-da mese-mälim duýlup dur. «Miweli bagyň başy aşak» diýmänmidir köneler?!
Ussatlar bilen duşuşyklardaky, baýramçylyk dabaralaryndaky ýa-da öý şertlerindäki pursatlary şekile siňdirip, olary şahsy diwanynda gözüniň göreji deý aýap saklaýan Myrat Diwanaýewe «Halal Size, ussat!» diýip, ýürekden syzdyryp aýdýarys.
Parahat Çerkezowa.
Köp taraply, ýokary hilli we özboluşly: mebeli sargyt esasynda ýasatmagyň oňyn taraplary.
Dükanlarda taýýar mebelleriň köpdürli görnüşleri bar. Eger hödürlenilýän bu adaty mebel görnüşleri göwnüňize ýaramaýan bolsa, onda otagyň ýa-da ofisiň ölçeglerine, dizaýnyna kybap geljek özboluşly bezege eýe bolan mebelleri tapmaga giňden ýardam berjek kärhanalara ýüz tutmaly bolýarsyňyz.
Bu makalada mebeli sargyt esasynda ýasamagyň 5 sany artykmaçlygy dogrusynda gürrüň berilýär.
Mebeli sargyt esasynda ýasatmak — adaty mebel standartlaryndan gaça durmagyň ilkinji ýoly. Özboluşly mebeli taýýarlamakda takyk formany we mebeli ýasamagyň görnüşini saýlamak, materiallary hem-de ondaky reňkleriň sazlaşygyny anyklamak zerur bolýar. Şeýlelikde, mysal üçin, kiçi giňişlikdäki ýer üçin gurnalyp-sökülýän mebeli ýa-da gülgüne reňkdäki aşhana mebelini taýýarlamak bolar.
Islendik öý eýesiniň we öý hojalykçynyň isleýän zady — köptaraply, ýokary hilli we şol bir wagtyň özünde-de ajaýyp mebeliniň bolmagy. Mebel toplumyny sargyt etmäge özbaşdak çemeleşmek otagda ýetmeýän ýerleri ýa-da otagyň laýyk ölçegde bolmadyk aýratynlyklaryny peýdaly ulanmaga mümkinçilik berer. Otagyň ölçegine deň gelýän mebel giňişlikde artykmaç ýerleriň hem tygşytly ulanylmagyna ýardam eder.
Her bir adamyň hünär işi ýa-da durmuş ýörelgesi bilen baglylykda özboluşly zerur talaplary bolup biler. Mebeli sargyt esasynda ýasatmakda onuň ähli taraplaryny — dizaýn bezegini, gapylaryň we tutawaçlaryň ýerleşişini, şeýle hem beýleki funksional elementleri nazarda tutmak bilen kesgitli mebeli ýasadyp bilersiňiz.
Mebel önümlerini öndürmek bilen meşgullanýan iri kärhanalar ösen tehnologiýaly enjamlar bilen enjamlaşdyrylyp, ýokary hilli gözegçilik ulgamlaryna eýedir. Şunuň bilen birlikde, olaryň önümleri ähli halkara ülňülerine hem laýyk gelýär.
Türkmenistanda bolsa mebel önümçiliginde öňdebaryjy mebel kärhanasy hökmünde «Aýbölek» mebel dükany giňden tanalýar. Bu günki günde ol içerki bazarlarda hem uly isleg bilen satyn alynýar.
Döwrebap enjamlar hem-de hünär taýýarlygy ýeterlik bolan, ýöriteleşen işçileriň zähmeti önümleriň görnüş sanynyň artdyrylmagyna, şeýle-de dürli çylşyrymly işleri talap edýän islendik ölçegdäki hem-de stildäki sargytlaýyn mebelleri ýasamakda ýardam edýär.
Geljekki mebel enjamlaryny taýýarlamagyň taslamasy hasyl edilende kärhananyň dizaýneri müşderiniň isleglerini nazarda tutmak bilen, öz ideýalaryny-da hödürleýär. Laýyk hem-de maslahatlaşylyp taýýarlanylan mebeli ussalar degişli ýeriň ölçegine laýyklykda sazlaşykly ýerleşdirip hem-de gurnap berýärler. Edil şunuň ýaly guramaçylykly we toplumlaýyn üpjünçilikli işler hem «Aýbölek» mebel kärhanasyna kepil geçýär.
Köpçüligiň öňünde nädip täsirli çykyş etmeli?
- Myrat, sen ertirki geçiriljek baýramçylyk dabarasynda çykyş edip, söz sözlemeli...
Ýolbaşçysynyň aýdan soňky sözleri Myradyň gulagyna ilmedi. Onuň bar ünsi “çykyş edip, söz sözlemeli” diýlen ýere siňip gidipdi. Näme barada gürlesemkäm? Kimden kömek sorasamkam? Ýa münbere çykan wagtym ajlyrap, büdräp, köpçülige masgara bolaýarmykam? Oturanlar näme diýerkä? Aýtjak zatlarymy beri ýatda saklap bilermikäm?
Sussupeslige itekleýji şeýle sowallar eýýäm Myradyň kellesini hum ýaly çişiripdi. Aslynda, Myradyň özi kärhananyň iň göreldeli işgäridi. Işinden kem tapýan adam ýokdy. Onuň gep-sözem çöp döwen ýalydy. Emma köpçüligiň öňünde çykyş etmeli diýileninden soňra welin, onuň özüne bolan ynamy düýpgöter ýok bolup ötägitdi. Eýsem, Myrat munuň hötdesinden gelermikä?
Hawa, okuwda, işde, durmuşda ýokardaky ýaly ýagdaýlara köp gabat gelinýär. Çünki köpçüligiň öňünde çykyş etmeklik, täsirli söz sözlemeklik aýratyn ukyby, özüňe bolan berk ynamy talap edýär. Bu ukyp gadymda suhangöýlük sungaty diýlip hem atlandyrylypdyr. Eýsem, sungat derejesine göterilen bu ukyp ynsana dogabitdi berilýärmikä ýa-da ony soňradan hem gazanyp bolýarmyka?
Suhangöýlük sungatynyň taryhy özüniň gözbaşyny juda irki döwürlerden alyp gaýdýar. Mundan 2300 – 2400 ýyl öň grek filosofy Aristoteliň (b.e.ö. 384-322) ýazan “Rhetoric” ýagny, “Sözlemek sungaty” diýlip atlandyrylýan eseri bu ukybyň soňradan edinilip bolýandygyny tassyklaýar we täsirli sözlemek babatynda ençeme gymmatly maglumatlary özünde jemleýär.
Taryha ser salanymyzda suhangöýlük sungatynyň örän möhüm ders hökmünde okadylandygyna şaýatlyk edýäris. Çünki döwrüň patyşalary, soltanlary, serkerdeleri, beýik-beýik şahsyýetleri öz pikirlerini halka aýdyň, düşnükli we täsirli edip ýetirmek üçin bu sungaty ürç edip öwrenipdirler. Olar täsirli sözlemegi, köpçüligiň öňünde özüňi arkaýyn duýup çykyş edip bilmekligi örän uly güýç hasaplapdyrlar. Sözüň gudratyna ynanypdyr. Sözleşip, düşünişip, pikir alyşyp hernäçe kyn meseleleri hem çözüp bolýandygyna akyl ýetiripdirler.
Köpçülikde çykyş etmekden çekinmeýän, aljyramaýan adam barmyka? Meniň pikirimçe ýok bolsa gerek. Çünki ähli kişi hem hernäçe taýýarlykly bolsa-da ilkibada birazajyk aljyraýar. Emma iň esasy zat bu gorkyny, aljyraňlygy diňleýjilere duýdurmazlyk. Eger-de diňleýji sendäki çekinjeňligi, gorkyny duýaýsa, onda ol seniň etjek çykyşyňa däl-de, goýberjek ýalňyşlaryňa ünsüni jemleýär. Şonuň üçin hem ilkinji sözüň, ilkinji jümläň seniň tutuş çykyşyňyň ykbalyny kesgitleýär. Bu diýildigi örän üýtgeşik sözler, hiç eşidilmedik maglumatlar bilen çykyşa başlamaly diýildigi däldir. Çykyş diýseň tebigy bolmalydyr. Durmuş tejribämiz çykyşyň içinden eriş-argaç bolup geçmelidir.
Siziň çykyşyňyzyň temasy näme? Tema aktualmy? Şeýle tema bilen baglanyşykly siz öň nähili maglumatlara duş gelipdiňiz? Eger-de tema duşuşygyň ýa-da çäräniň guramaçylary tarapyndan size berlen bolsa, onda bu sowallary jogaplamagyň geregi hem ýok. Emma temany saýlamak size goýlan bolsa, onda gyzykly tema siziň çykyşyňyzyň hem gyzykly bolmagyna getirýär. Diňleýjiniň ünsüni özüne çekýär. Temanyň örän çylşyrymly bolmagy hökmän däl. Esasy zat onuň öz durmuşyňyz we diňleýjileriň durmuşy bilen baglanyşdyrylmagydyr.
Taýýarlyk görmek diýildigi etjek çykyşyňy bir kagyza ýazyp, ony başdan aýak ýat tutmak diýildigi däldir. Eger-de bu başartsa, onda ol bir tarapdan has gowudyr. Ýöne bardy-geldi ýatdan çykaýsa welin...
Çykyşa taýýarlanmak munuň özi tema bilen baglanyşykly maglumatlary jemlemekdir. Temany başdan aýak içgin öwrenmekdir. Ýüze çykyp biläýjek sowallara alternatiw jogaplary tapmakdyr. Şol tema bilen baglanyşykly öňe sürülýän birnäçe pikirleri öwrenmek, olaryň hersiniň artykmaçlyk we kemterlik edýän taraplaryny ýüze çykarmakdyr. Maglumatlaryňyzyň täze bolmagyna üns beriň. Häzirki wagtda ähli ýerde elýeterli bolan internet ulgamyndan peýdalanyň. Taryhy maglumatlara ser salyň. Zerur hasaplasaňyz halk döredijiliginden mysal getiriň. Bu siziň çykyşyňyzyň gyzykly we täsirli bolmagyna ýardam eder.  Çykyşyňyzyň näçe gysga we manyly bolmagyny isleseňiz, şonça-da köp taýýarlyk görüň.
Elbetde, ähli çykyşlara taýýarlyk görmek mümkin hem bolup durmaýar. Käbir halatlarda duýdansyz münbere çagyrlýan ýa-da söz sözlemek gezegi berilýän pursatlary bolýar. Beýle ýagdaýlarda söz beriljegini öňünden duýsaňyz has gowy. Eger-de ol hem başartmasa, tema bilen baglanyşykly öz pikir-düşünjeleriňizi sada we düşnükli dilde beýan ediň. Emma köp uzaga çekdirmäň. Anyk netijelendirmäge çalyşyň.
Siziň çykyşyňyzyň ýerine düşüp düşmezligi köp babatda diňleýjä baglydyr. Çünki  köpçüligiň öňünde çykyş edeniňizde siziň näme aýdýanyňyz möhüm däl-de, çykyşyňyzdan diňleýjileriň näme düşünýänligi has möhümdir. Şol sebäpli hem çykyş edileninde diňleýjileriň ýaş aýratynlygy, olaryň gyzyklanýan ugry, käri göz öňünde tutulmalydyr. Sebäbi diňleýjiniň çykyşy üns berip diňlemegi diýmek  şol çykyşda ony gyzyklandyrýan maglumatlaryň ýer almagy diýmekdir. Adalgalaryň, kesgitlemeleriň, getirilýän mysallaryň olaryň kärine gabat gelmegi diýmekdir. Gozgalýan meseleleriň olaryň ýaş aýratynlygyna kybapdaşlygy diýmekdir. Şonuň üçin hem diňleýjileriň ruhy ýagdaýyna aralaşyp bilmeklik, siziň çykyşyňyzy ýeňilleşdirýär, aljyraňlygy pese gaçyrýar. Özüňize bolan ynamy artdyrýar.
Sesiňiz siziň çykyşyňyzyň täsirini artdyrýan iň uly güýçdir. Sesiňiziň mylaýym bolmagyna üns beriň. Ses tonuňyzy beýgeldip, peseldip, ony aýdýan zatlaryňyz bilen sazlaşykly ulanyň. Dyngy belgileri, basymy dogry berjaý ediň. Möhüm ýerleri gaýta-gaýta nygtaň. Yzygiderli şol bir tonda gürlemeklik çykyşyňyzyň iç gysgynç we täsirsiz bolmagyna getirýär. Ýeri gelende diňleýjileriň ünsüni özüňize çekendigiňizi duýsaňyz, onda kä halatda örän ýuwaş ses bilen gürlemegiňiz diňleýjileriň bilesigelijiligini artdyrýar. Gürleýşiňiziň tizligine üns beriň. Minutda ortaça 125 – 175 söz aralygy kadaly hasaplanylýar.
“Entek köp zatlary aýtjakdym. Aýtjak zatlarymyň ýarysyny hem aýdyp ýetişmedim. Wagt ýetmedi” diýilýän pursatlary az bolmaýar. Şeýle ýagdaýlaryň özüňizde bolmagyny islemesiňiz, onda çykyşyňyzy meýilnamalaşdyryň. Giriş, esasy bölüm, netije ýaly böleklere bölüň. Giriş we netije esasy bölüme garanyňda gysgarak bolsun. Girişi çenden aşa uzaltmak esasy bölüme berlen wagty gysýar. Şonlukda netije bölümi hem aýdylanýar bilen gabat gelmeýär. Şol sebäpli-de taýýarlyk göreniňizde sagat tutup, çykyşyňyzyň ortaça näçe minut dowam edýändigini kesgitläň. Täsirli çykyşlar 5 – 7 minutdan ybaratdyr.
Täsirli çykyş diňe gürlemekden ybarat däldir. Ol siziň durkuňyz bilen bir bütine öwrülmegiňizi talap edýär. Bu bolsa siziň hereketleriňiziň, ses tonuňyzyň, özüňizi alyp baryşyňyzyň, durşuňyzyň, oturşyňyzyň sazlaşygyna baglydyr. Aýratyn hem el hereketleriňize üns beriň. Sebäbi el hereketleriniň özi öz başyna düşünişmegiň bir täridir. Şonuň üçin hem el hereketleri bilen siziň sözleriňiz bitewileşse, onda has gowy çykyş ýüze çykýar. Çykyşyňyza öwüşgin çaýylar.
Eger-de mikrofonda çykyş etmeli bolsa, onda onuň agzyňyzyň deňine gabat gelmegine üns beriň. Çünki uly zallarda sesiňiziň ýuwaş eşidilmegi siziň yhlasyňyzy köýdürip biler. Çykyş edip duran wagtyňyzda gözüňiz bilen oturanlary gözegçilikde saklaň. Uly zalda çykyş etseňiz, ony göz çak bilen iki ýa-da üç bölege bölüň we gezekleşdirip hersine aýratyn ýüzleniň. Çykyşyňyzyň gyzykly bolmagyny isleseňiz diňleýjileriň pikirini bilmek maksady bilen olary gyzyklandyrýan sowallary soraň. Çykyşyňyz ahyrynda ähli aýdylanlary umumylaşdyrýan bir-iki sözlemden ybarat netijäni ýatdan çykarmaň.
Özümize çäksiz ynam bolmalydyr. Bu ynamy diňleýjiler biziň gözümizden, sözümizden, özümizi alyp baryşymyzdan, geýnişimizden duýmalydyrlar. Ýalňyşandygyňyzy duýsaňyz, munuň üçin özümizi ýitirmegiň geregi ýok. Esasy zat özümizi ýitirmezden gaýtadan diňleýjileri ele alyp bilmekdir. Hiç wagt “Men muny başarmaryn!” diýmäň. Çünki siz muny başararsyňyz!
Köýen köňülleriň muzeýi — durmuşy söýgi hekaýatlary.
Milli çeperçilik hem-de taryhy muzeýlerden başga-da, Ýer ýüzünde örän täsinligi bilen tapawutlanýan muzeýler bar. Meselem, Horwatiýanyň paýtagty Zagrebde ýerleşýän Köýen köňülleriň muzeýini aýtmak bolar.
Ýakyn ynsan gatnaşyklary baradaky ýatlamalary özünde jemleýän bu ýadygärlikleri döretmek dört ýyllyk söýgi gatnaşyklaryndan soň aýra düşen horwatiýaly iki juwanyň pikirinden hasyl bolupdyr. Döredijilik hünärlerinde işleýän iki çatynja — prodýuser Olinka Wiştisa we heýkeltaraş Dražen Grubişiç zyňmaga dözülmedik bu predmetlerden ajaýyp ýadygär ýatlamany döretmek kararyna gelipdir.
«Bu özboluşly fiziki hem-de wirtual giňişlik bolup, hasratly söýgi hekaýatlaryny we ýatlamalary özünde jemleýän ýerdir. Bu muzeý biz baradaky, siz baradaky, şeýle-de söýginiň we aýralygyň näderejede bolup biljekdigini görkezýän wakalar baradaky ýatlamalary gujagynda saklaýar» – diýip, muzeýi döredijiler belleýärler.
Muzeýiň eserleriniň hatarynda öňki söýgüli adamlarynyň beren sowgatlary, hatlary we kimdir biriniň durmuşynda has uly orna eýe bolan beýleki zatlar bar. Köýen köňülleriň muzeýinde toý lybasyny, gyz gözýaşlaryny özünde saklaýan çüýşäni, palta we beýleki täsin zatlary görmek bolýar. Muzeýdäki her ekspozisiýada söýginiň dowam eden döwrüni we juwanlaryň gysga möhletlik gatnaşyklarynyň taryhyny beýan edýän tabliçkalar, bu söýgi gatnaşyklarynyň baş «gahrymanlarynyň» atlaryny görkezýän ekran hem bar.
Söýgüli juwanlaryň suraty bilen bezelen söýgi hatyny muzeýe Ýerewanyň 70 ýaşly ýaşaýjysy iberipdir.
Bu hatda şeýle ýazgy bar: «Bu söýgi hatyny birmahal gapymyň gyrasyna goňşymyň ogly gysdyrypdyr. Ol heniz 3 ýaşyndaka maňa aşyk bolupdyr».
Gyzyň ene-atasy oglany gyzlaryna mynasyp görmän, gudaçylyga gelenleri yzyna ugradypdyr. Oglan bolsa şol gün awtoulagy bilen gaýadan aşak inip heläk bolupdyr.
Bu söýgi hekaýatyny niderlandly zenan paýlaşypdyr. Gürrüňi edilýän oýunjak itjagazy oňa 17 ýaşynda mahaly ozalky ýan-ýoldaşy sowgat edipdir. 30 ýyllap bile ýaşaşyp, üç ogullary bolandan soň, ol durmuşyny başga zenana baglapdyr.
«Ol meni terk edip başga bir zenany halady... Köňlümde dag goýdy. Geçen 30 ýylda hem meni söýmändigini aýtdy. Oňa asla düşünip bilmedim».
Bu hekaýat horwatiýaly gyz bilen italýan oglan barada. Kitabyň adaty bir sahypasynda Italiýanyň kartasyny çekdi-de: «Ajaýyp günleriň birinde men seni «Vespa» motorollerimde ýurduň ähli ýerlerine aýlaryn» diýdi. Şondan soň hem ol beren sözünde tapylman, gözden gaýyp boldy. Karta çekilen kagyz bolsa Köýen köňülleriň muzeýine bagyş edildi.
Şwed zenany bilen italýan ýigidiň söýgi taryhy oglanyň Watanyna dolanmagy bilen tamamlandy. Gyz oňa «Sen gelen mahalyň, bu pullary bile sowarys» diýen ýazgy ýazylan 100 şwed kronyny peşgeş beripdir. Oglan bolsa gaýdyp dolanmandyr.
Uzak aralykdan gurlan söýgi. Bu juwanlar «Skype» arkaly tanyşlyk açdylar, şonuň üsti bilen hem aýra düşdüler. Gyz oglan bilen jaňlaşjak wagtyny hut şu sagat bilen kesgitlärdi, oglana «Hoş gal» diýip soňky sözlerini ýazan mahaly hem onuň öňünde şu sagat asylgy durdy.
Onuň bilen elektron poçtada arasyny üzeninden soň, gyz duýgularyna bäs gelip bilmän ähli ýazyşan hatlaryny bozdy. Soň bolsa onuň bilen soňky gezek hoşlaşmak isläp, elde hoşlaşyk hatyny ýazyp aýna ýelimläp goýdy. Soň bolsa ony döwüp, aýna gyýçaklaryna öwürdi. Bu hatyň eýesi şeýle diýýär: «Bu maňa durmuşymy täzeçe başlamaga ýardam eden simwoliki alamat, özboluşly ritual bolup hyzmat etdi».
Ýigit oňa gatnaşyklaryň iki ýyllygynyň şanyna frisbi oýnunyň diskini berip, uly ýalňyşlygyny goýberdi. Plastmass diski sowgat hökmünde kabul edip, gyz onuň bilen gatnaşygyny kesdi. Erkekleriň ählisine «duýduryş» hökmünde bu disk Köýen köňüller muzeýinde saklanýar.
2011-nji ýylda Köýen köňülleriň muzeýi Horwatiýanyň iň gowy muzeýi diýlip yglan edildi. Öz söýgi hekaýatyny paýlaşmak isleýänleriň ählisi ony alamatlandyrýan zatlary muzeýiň goruna iberip bilerler.
Köýtendaga gyşda-da gelip görüň!
Köýtendaga gyşda ýoluňyz düşüp gördümi?! Aslynda, daga gezelenç etmek, köplenç, ýazda ýakymlydyr welin, gyşyň hem özüne ýetik gözelligi, özüne mahsus lezzeti bar. Onsoň gyşlary, esasan, maýylganlyk bilen geçýän ýurdumyzda ak paslyň hakyky tagamyndan dadyp görmek üçin häzirki günleriň amatly wagt. Şol gün muňa özümiz hem göz ýetirdik.
Paýtagtdan gelen kärdeşlerimiz bilen gyşky Köýtendaga syýahat etmek hem-de onuň gözelligini «mawy ekrandyr» gazet sahypalary arkaly paýlaşmak maksady bilen «Niredesiň, Köýtendag?!» diýip ýola düşdük. «Gyşyň güni — kyrk tüýsli...». Türkmenabatdan ugran günümiz-ä howa hiçneneň däldi welin, niçikmi, dagyň belentliklerine dyrmaşmaly günümiz gögüň ýüzi garalyp dur. Ýogsa-da, ir bilen ýagşyň düşlän dynç alyş nokadymyzyň beton howlusynda we üçekde çalýan «sazyna» oýandyk. Baý-bow, gör-ä muny! Tebigat: «Al, saňa gyşky Köýtendag!» diýýäne çalymdaş. Penjireden göz aýlap, asla, daşa çykasyň gelenok.
...Ýöne ýyljak içerdäki pikirlerimiz bizi aldan eken. Daşaryk çykan dessimize arassa howany demimize sorduk. Deňiz derejesinden 700 metrlik beýikde ýerleşýän Köýten obasy daňdanky ýagşa ýuwnup, has hem gözel görünýär. Ini-boýy 600 metre çenli ýetýän Ketdeköl-ä juda joşup, hanasyndan daşaýjak bolýar. Ýekeje kynçylyk — ümür. Bu goýry dumanda daga çykyp, ýolbeletden ýa ýoldaşlaryňdan 10 — 15 metr uzaklaşaýsaň, soň olary tapmak hyllalla boljak.
Iki sany «Pradany» biri-biriniň yzyna tirkeşdirip, Köýten obasyndan Dinozawrlar belentligine sary ýola düşdük. Ulagyň içinde bildirenok welin, ýokary galdygyňça, howanyň temperaturasy düşýär. Dag ýolunyň kä ýerini goýy basyp, kä ýerinden sowlup geçen ümür bolsa heniz-heniz sowlarly däl. Ümrüň saýpallan ýerlerinde gyşky Köýtendagyň ajaýyp görnüşi görünýär. Ol bu gözelligi ilkinji gezek synlaýan kärdeşlerimiz üçin-ä has hem täsin. Üstesine, «Köýtendag» tebigy goraghanasynyň ylmy işgäri Şanyýaz Meňliýewiň tapýan täsinden-täsin rowaýaty gürrüňleri bu jelagaýlary, tüýs bir, keramatly ýere öwräýýär.
Ine-de, ady gadymy jandarlaryň — dinozawrlaryň ady bilen dünýä dolan Hojapil obasy we obanyň dag bilen birleşýän ahyrky nokady. Baý-bow! Bärde-hä, hakyt, gar ýagýar.
— Be, 2020-nji ýylyň ilkinji garyny tutuş ýurdumyzda biz birinji bolup, göräýdik öýdýän — diýip, kärdeşlerimiziň biri degişdi. Ol mamla! Biz Türkmenabat, Aşgabat, hatda dagýaka obalary bilen jaňlaşyp durus. Hiç ýerde-de gar ýaganok. Gaýtam, paýtagt bilen welaýat merkezindäkiler howanyň açykdygyny, ýazyň güni ýalydygyny aýdýarlar. Bärde bolsa...
Göwnüňe bolmasa, gyş diňe Köýtendaga gelen ýaly...
— Gardan, ümürden heder etmäň, oglanlar! Esasy zat, belentlige çykyp, bu gözelligi ýokardan synlamak — diýip, kärdeşlerimiziň biri seslendi. Şanyýaz aganyň ýolbeletliginde biz daga dyrmaşyp başladyk.
Şahyryň «Dag ýoluna... belet bol» diýen sözlerine şu gün-ä has çuňňur düşünen bolsam gerek. Dinozawrlar belentligine çenli bar maksadymyz: ho-ol öňden barýan Şanyýaz agany gözden salmazlyk. Bu belentlige ozaldan belet hem bolsaň, şony gözden saldygyň ümrüň içinde ugruňy ýitirjegiň gümana däl. Her niçik hem bolsa, aýlaw-aýlaw dag ýollary bizi gadymy jandarlaryň mundan millionlarça ýyl ozal goýup giden yzlarynyň üstünden eltdi.
Elhepus, daşa dönen yzlar gyşda has hem gözel görünýän eken-ä! Hol, beýikden akyp gelýän ýagyş suwy bu yzlary birme-bir yzarlap, soňam has uly daşlaryň arasyna siňip gidýär. Ýöne has uly gözellik daş-töwerekde eken. Bize şu belentlige çenli hemra bolan ümür, edil ozalyndan sargyt edilen ýaly, birsalym syryldy-da, gögüň bir ýerlerinden Gün parlap çykaýmazmy?
— diýip hiňleniberesiň gelýär. Bu görnüşler az salymdan ýene-de goýy ümrüň aňrysynda gizlendi.
Tüýs ýürekden aýdýan, ýazyňam öz ýaraşygy bar welin, Köýtendaga gyşda-da bir gelip görüň! Ine, şonda ertekilerden, hyýallardan gözleýän gözelligiňize hakyky durmuşda gabat gelersiňiz.
Dag ýaly belentlige (Şanyýaz aga aýtmyşlaýyn, deňiz derejesinden 1 kilometr ýokary çykdyk) başgapsyz çykmagyň almytyny alyp, ümürde az salym azaşyp gören hem bolsak, dagdan inip gelýän ýagyş suwy şähere werdiş aýakgabymyzy ýagşyja yzgarlan hem bolsa, gören, şaýat bolan gözelligimiz ähli zadyň üstüni örtdi.
— Üns berdiňizmi, daglylar öz ýaşaýan ýerlerini diýseň gowy görýärler. Olara giň sähra-da, kaşaň şäherem gerek däl. Dag bolsa bolany. Bu gözelligi görüp, olar bilen ylalaşasyň gelip dur — diýip, aşak düşüp gelýärkäk kärdeşlerimiziň biri aýtdy.
Ol-a daglylar bilen, menem kärdeşim bilen ylalaşýaryn. Ýylyň her paslynda bir aýratynlyk bilen köňlüňde gala gurup duran dagdan örküňi üzüp bolanok. Bu sebitlere gezelenje gelenleriň «Pylan wagt ýene gelerin» diýip gitmesi, megerem, şonuň üçindir.
Syýahatçylyk mümkinçilikleri örän uly bolan Köýtendag hormatly Prezidentimiziň tagallasy bilen dünýä giňişliginde ýyldan-ýyla has adygýar. Ýakyn geljekde bu ýerde-de edil Awaza ýaly syýahatçylyk merjeni dörär diýseň, hiç kim şübhelenmez. Çünki ýazda, tomusda ýoluňyz düşen bolsa, Köýtendagda gaýry ýurtlularyň kändigini sizem görensiňiz. Olar hem yzyna, edil biz ýaly, «Ýene gelerin!» diýip dolananlardan.
Kyrkgyz deresinde, arnap tokaýlygynda, Köýtendagyň beýleki ýerlerinde gören-eşidenlerimiz barada ýazyp, gürrüňi uzaldyp oturmagyň hajaty ýok. Dagyň ähli ýeri gözel. Eşiden, okan gören bilen deň bolýarmy näme? Iň gowusy — gelip görmek.
Agageldi ITALMAZOW.
Liwan futbolçylarynyň baş maksady Aşgabat 2017-de medal gazanmak.
Futzal oýnunyň soňky on ýylyň içinde dünýä ýüzünde ýörgünli bolanlygy 17-27-nji sentýabr aralygynda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynda ýokary derejeli toparlaryň birnäçesiniň gatnaşmagydyr.
Kiçi futbol görnüşi bäş oýunçydan ybarat bolan iki toparyň gatnaşmagynda kiçiräk we adatça ýapyk binada ýerleşýän meýdançada oýnalýar. Futboluň uly görnüşinde meşhurlyk gazanan sport ýyldyzlarynyň ençemesi futzal oýnunyň “uçurymlarydyr”.
Aşgabatdaky ýaryşda iň täsirli çykyşlary görkezjek Liwan topary Oýunlara ýokary derejede taýýarlyk görýär. Koreýa Respublikasynyň Inçhon şäherinde geçirilen soňky Aziýa oýunlarynda olar çärýek final oýnunda Tailandyň toparyndan galdylar. Ondan bäri olar futzalda sebitiň öňdebaryjy topary boldy we indi yklym boýunça birinjiligi eýelemegi maksat edinýärler.
Liwanyň toparyna baý tejribesi bolan eýranly Şahabuddin Suflamaniş tälimçilik edýär. Onuň ýolbaşçylygynda Inçhonda çykyş eden alty sany futbolçy, ýagny Husseýn Hamdani, topar lideri Kassem Kusan, Ali Homsi, Hassan Zaýtoun, Ali Taniş we Mohammed Kubaýsidagylar oýun meýdançasyna çykarlar. Şeýle hem, toparyň öňki düzümindäki derwezebany häzirki wagtda toparyň derwezebanlarynyň tälimçisi hökmünde hereket edýär.
Karim Abu-Zaýd we Ahmad Haýruddin esasy oýunçylary boldular we derwezeban Ghadi Abi Akl we Mustafa Rahim milli toparda öz orunlaryny berkitmegiň üstünde işleýärler. Toparyň düzümine öňki oýunçylaryň 10-sy we iki ýaş türgen, ýagny Mohammed Hamoud we Husseýn Al Baba girer.
“Türgenler üçin ýörite türgenleşik meýilnamasy düzüldi, sebäbi biz olaryň Aşgabada gelen wagty beden taýdan kämil ýagdaýda bolmagyny isleýäris” diýip, toparyň tehniki tälimçisi Husseýn Dib gürrüň berdi. Tälimçi “Biz öňküdenem gowy çykyş etmek üçin öňümizde belli bir maksat goýduk. Muny bolsa diňe ýokary depgindäki türgenleşikleriň kömegi hem-de fiziki taýdan ýokary taýýarlyk derejesi bilen gazanyp bolar”.
Toparyň agzalary biri-birini gowy tanaýar, sebäbi olar köpüsi 20-30-njy iýulda geçirilen Aziýanyň çempionatyna taýýarlyk görýän “Beýrut Bank” klubynyň futbolçylarydyr. Soňra oýunçylar Serbiýa döwletinde gurnalan okuw-türgenleşik ýygnanyşyklaryna gatnaşdylar.
Milli ýygyndy topary jemlenişip, okuw-türgenleşik ýygnanyşyklaryna we birnäçe dostluk oýunlaryna gatnaşarlar.
“Liwan futzal boýunça sebitiň öňdebaryjy toparydyr we biziň oýunçylarymyza geljekde üstünlikler garaşýar. Olar üçin halkara garşydaşlary bilen duşuşmak aýgytlaýjy pursatdyr. Şol sebäpli Aşgabatdaky Oýunlar biz üçin wajyp synag bolar” diýip, tälimçi Dib sözüni jemledi.
Aşgabat 2017 oýunlaryndan soňra Liwanyň topary yklymyň çempionatyna gatnaşmaga hukuk gazanmak üçin saýlap-seçiş tapgyr bolan Günbatar Aziýa çempionatynda çykyş eder.
“Biz üçin ýylyň soňuna çenli örän möhüm ýaryş tertipnamasy düzüldi. Bu bolsa biziň ussatlygymyzyň derejesini artdyrmaga ýardam berer” diýip, Dib öz sözüni jemledi.
Toparyň menejeri we metbugat utgaşdyryjysy Salim Awada hem bu sport görnüşiniň dünýäde giňden ýaýramagyna Aşgabat 2017-niň uly ornunyň bardygyny nygtady: “Aşgabat 2017 Aziýa ýurtlary üçin sportuň futzal görnüşi boýunça täze mümkinçilikleri döreder we janköýerleriň müňlerçesiniň ünsüni özüne çeker. Häzirki wagtda futzal iri sport ýaryşlarynyň maksatnamasyna girizilýär we belki geljekde Olimpiýa sport görnüşi bolar. Liwanda sportuň şu görnüşiniň wajypdygyna tiz düşündiler we biziň toparlarymyzyň islendik ýaryşda üstünlikli çykyş etmegi üçin onuň ösdürilmegine maýa goýumlar goýuldy”.
Awada Liwanyň ýaşlaryň topary ýaňy-ýakynda Aziýa çempionatynyň ikinji tapgyryna gatnaşmagfa hukuk gazanandygyny we munuň özi sportda ýeten wajyp sepgitdigini belläp geçdi we sözüniň soňunda şeýle diýdi: “Gynansak-da, köplenç Liwanda türgenler ýekebara çykyş etmek üçin beýleki sport görnüşlerini saýlaýarlar. Şol sebäpli biz futzaly öňe sürmek we oýunçylaryň täze neslini sporta çagyrmak boýunça köpsanly çäreleri geçirdik”.
Aşgabat 2017-niň çäginde futzal boýunça ýaryşlar 16-26-njy sentýabr aralygynda 10 günüň dowamynda Köpugurly sport toplumynda geçiriler (toparlaýyn tapgyrdan soň, bir gün dynç alyş güni).
Lukmanyň maslahaty:Dümewden ägä boluň!
Güýz paslynyň gelmegi bilen howanyň üýtgemegi möwsümleýin keselleriň döremegine sebäp bolup biler. Olardan goranmak üçin kesele garşy durnuklylygyň, ýagny immunitetiň ýokary bolmagy zerur. Muny gazanmak üçin bolsa sagdyn durmuş ýörelgesini berjaý etmeli.
Bedenterbiýe we sport bilen meşgullanyp, sagdyn iýmitlenmeli. Ir säher bilen we agşamara arassa howada ýarym sagat çemesi pyýada ýöremeli. Özüňiziň hem-de perzentleriňiziň burnunyň nemli bardasyna oksolin melhemini çalmagy endik edinmeli, pasyllara görä geýinmeli we C witaminine—askorbin turşusyna baý önümleri kabul etmeli. Iş ýeriňizde, otaglaryň howasynyň tämiz bolmagyny gazanmaly. Onuň üçin penjiräni wagtal-wagtal açyp, otagy ýelejiredip durmaly.
Immunitetiňizi ýokarlandyrmak üçin hökman askorbin turşusyna baý içgileri, miwe şirelerini içiň. Olara bally we limonly gök çaý, itburun demlemesi, alma, pyrtykal miwe şireleri degişlidir. Günüň dowamyndan kelem, käşir we beýleki bakja önümlerini iýmek maslahat berilýär.
Howanyň üýtgemegi bilen ýüze çykýan möwsümleýin keselleri bejermekde milli tagamymyz bolan gyzyl burçly unaş hem örän peýdalydyr. Gyzyl burçuň düzümindäki fitonsitler, peýdaly maddalar adamyň bedeniniň kesele garşy göreş ukybyny ýokarlandyrmaga ýardam berýär.
Dümewiň ilkinji alamatlary ýüze çykan ýagdaýynda, hökman, maşgala lukmanyna ýüz tutmaly. Asgyrylanda, üsgürilende elýaglyk bilen agzyňyzy we burnuňyzy ýapmaly.
Elleri elmydama arassa saklamaly we ýygy-ýygydan sabyn bilen ýuwmaly. Derman serişdelerini özbaşdak ulanmaly däl. Esasan hem, antibakterial serişdeler ulanylanda seresap bolmaly. Sebäbi, antibakterial serişdeler wiruslara däl-de, bakterialara garşy ukyply.
Lybaslaryň reňkini nähili utgaşdyrmaly: Esasy maslahatlar.
«Egin-eşigiňe görä garşy alýarlar...» diýilýär. Käbir ýagdaýlary hasaba almasaň, bu hakykat. Şol sebäpdenem döwrebaplyga ymtylýan islendik adam, aýratynam zenanlar egin-eşik tekjesini üpjün etmek barada has köpräk alada edýärler. Has gelşikli daşky keşbi döretmekde bolsa uly orun reňkdarlyga, reňkleriň sazlaşygyna degişli.
«Totyguş ýaly» hemişe köpöwüşginli bolmazlyk üçin geýimleriň reňklerini sazlaşykly utgaşdyrmagyň birnäçe sany nazaryýetlik esaslary bar. Bu babatda, has takygy gündelik, hemişelik geýimlerde, şeýle-de toý-dabaralary üçin niýetlenen kaşaň lybaslarda sazlaşykly gelişýän reňkleri saýlamak üçin gürrüňi ediljek ýörelgelerden ugur alyp bilersiňiz.
Gara reňki, has anygy «nusgawy» reňki haýsydyr bir başga reňk bilen sazlaşdyrmak kyn däldir. Munda, esasan, goňur, ýaşyl hem-de gök reňkleriň ýapyk görnüşleri bilen garany utgaşdyrmak ýalňyş bolar. Beýle utgaşma has garaňky häsiýetli keşbi döreder.
Ak reňk bilen gara ýa-da çal ýagty öwüşginli reňkleri has görnükli sazlaşdyryp bolar. Şol sanda çal reňk hem başga islendik reňk bilen ýerlikli bolup, görenleriň ünsüni özüne çekmeýär, ol diňe sizi abraýly görkezip biler.
Garamtyl çal reňki bolsa gara reňk bilen bile geýmek oňat gelişmez.
Goňur reňk hem esasy reňkleriň hatarynda hasap edilýär. Ol köpler üçin «ýyly» reňk bolup, käbirleri üçin bolsa bedeniň reňkine baglylykda «sowuk» görnüp biler. Goňur reňk özüne ýakyn bolan goýy, kerpiç, gyzyl, şetdaly, sary, mämişi reňkli öwüşginler bilen gelşiklidir. Munda ýyly goňur bilen jins, reňkdar gök hem-de fiolet ýaly reňklerden ajaýyp kontrast döredip bolar.
Esasy ýerlikli görkezýän reňkleriň biri-de gök, aýratynam goýy gök reňkdir. Ol mawy, ýaşyl hem-de mele reňkleriň öwüşginleri bilen gowy utgaşýar. Gök reňk bilen kontrast öwüşgindäki reňklerden gyzyl, sary, gülgüne, ýaşyl, gyzylymtyl ýaly reňkler has gowy baglanyşyp biler.
Ýaşyl reňk hem öz gezeginde ýyly hem-de sowuk öwüşginde bolýar. Sowuk öwüşginli ýaşyl reňklere goýy ýaşyl, deňiz tolkunynyň reňki, narpyz reňki, ýyly ýaşyl reňklere bolsa ter otlaryň reňki, pisse, salat reňki, ýaprak, zeýtun ýaly reňkler degişli edilýär. Sowuk ýaşyl reňk bilen çal, jins reňkini, süýt reňki, gyzyl, sary hem-de goýy goňur reňkler bilen bile peýdalanyp bolar. Ýyly ýaşyl reňk bilen bolsa gyzylymtyl-goňras, jins reňkini, zeýtun, mawy, süýt reňk, gülgüne we gyzyl reňk has gelşikli görner.
Gyzyl reňk köplenç gara, garamtyl, gara-goňur, garamtyl gök, ak, süýt reňk, garamtyl fiolet ýaly «nusgawy» häsiýetli reňkler bilen kybap gelýär. Bulardan başga-da, ol mawy, narpyz ýaly reňkler bilen hem gelişmän durmaýar.
Sary reňkem öz gezeginde limon reňkinden başlap, altyn, goýy, mämişi we hatda goňur reňke çenli öwüşgine eýedir. Ol çal, goňur, gök, jins reňki ýaly reňkler bilen gowy görünýär. Açyk sary reňki zeýtun, salat reňkleri, baý sary mämişi ýa-da goňur sowuk ýaşyl bilen birleşdirilip bilner. Olar deňiz gök we goýy çal bilen gowy jübütleşip biler.
Mämişi reňk köp sanly reňkler bilen, hatda kontrast reňkleri bilen hem sazlaşyp bilýär. Ak, gara, goňur, çal we süýt reňkinden başga-da, ol mawy, gyzyl, garamtyl fiolet hem-de sary reklere laýykdyr. Mämişi reňk şetdaly, käşir, apelsin reňkleri ýaly öwüşginlerde bolup bilýär.
Gülgüne reňk bilen ilkinji nobatda ýagty we aýdyň reňkler sazlaşyklydyr. Olardan açyk mawy, süýt reňki, merjen-çal, açyk-gülgüne reňkleri bellemek bolar. Bu reňkiň has reňkdar görnüşleri bolan açyk gülgüne, fuksiýa, majenta ýaly reňklerini gara, goňur, gök, çal hem-de fiolet reňkleri bilen bile ulanyp bolar. Gülgüne reňkiň ähli öwüşginleriniň jins reňki bilen laýyk gelýändigini aýtmak zerur.
Açyk bolmadyk mawy reňki ak, dymyk sary, aýdyň gülgüne, kümüşsöw-çal, şeýle-de gara, çal, süýt reňki, goňur, ýaşyl reňkiň dürli öwüşgini, goňra we fiolet reňkleri bilen utgaşdyryp bilersiňiz. Belli-belli ýagdaýlarda reňkdar mawy reňkini açyk gülgüne, gyzyl, mämişi, açyk ýaşyl reňkleri bilen sazlaşdyryp bolar.
Fiolet reňki reňkdar häsiýete eýe bolup, ter garalynyň reňki ýaly garamtyl, badam reňkde bolýar. Bu hili öwüşgindäki reňkler gyzyl, sary, goňras, gülgüne, süýt reňki, altynsow we açyk fiolet reňkleri bilen kombinirleşýär. Açyk fiolet reňkini (siren, lawanda) dymyk sary, gülgüne, ak, gara, çal, asman gök reňkleri bilen bilen ulanmak ýerine düşer.
Islendik reňkleri utgaşdyrylanda balansy saklamaga üns bermeli — bir keşbi döretmek üçin üç reňkden köp reňki ulanmaly däldir. Kontrastly reňklere aýratynam ähmiýet bermeli däl, garamtyl öwüşginli reňkleriň sazlaşygyny döretmäge hem üns bermek ýerliksizdir (bu pastel reňkleri babatda dogry bolup biler, olar açyk reňkleriň sazlaşygyny döredip biler). Garderobyňda esasy reňkler bolan — gara, ak, çal, goňur, ýapyk gök ýaly reňkleri toplamak ýerlikli bolar, sebäbi olary islendik reňkler bilen utgaşdyryp bolýar.
Açyk kontrastly reňkler sazlaşdyrylanda, olardan ikiden köpüsini ulanmaly däldir.
Açyk kontrastly reňkleri birleşdirmegi birhili görseňiz, dymyklygy bilen tapawutlanýan belli bir reňkdäki öwüşginleri birleşdirmäge synanyşyp bilersiňiz, mysal üçin: fiolet we siren, açyk gülgüne we fuksiýa, ýiti gök we açyk gök we ş.m. Bu hili ýagdaýda hatda üçden gowrak reňk hem birleşdirilip bilner we olaryň hemmesi biri-biri bilen utgaşar.
Öz garderobyňyzy üpjün etjek reňkleri saýlamaga synanyşsaňyz hemişe özüňize gelişýän reňklerden ugur almak zerurdyr. Bu ýagdaý bedeniňiziň reňkine we islendik synaňyzyň gelşigine laýyklygy döreder.
Bu babatda «Mähirli Zenan» kompaniýasynyň stilistleri türkmen milli äheňindäki stilde döredýän ajaýyp lybaslarynda dürli reňkleriň sazlaşygyny, şol sanda kontrastly reňkleri hem ulanýarlar. Olaryň bu ugurdaky ukyp-başarnyklary bolsa «Mähirli Zenanyň» modelleriniň diňe bir nagyşlary, ýakalary ýa-da biçüwi bilen däl-de, eýsem reňkleriniň sazlaşygy taýdan has tapawutlandyryp, hakyky gelşikli türkmen zenanynyň keşbini döretmäge giňden ýardam berýär.
«Mähirli Zenan» kompaniýasy lybaslaryny döretmekde mahmal, keteni, ýüpek, organza, şifon ýaly ýokary hilli ýerli hem-de import matalardan peýdalanýar. Umuman aýdylanda, «Mähirli Zenanyň» stilini milli türkmen keşpli we adaty bolmadyk, jaýdar utgaşdyrylan reňkleriň sazlaşygy hökmünde häsiýetlendirip bolar.
Maglumatlary belläp almagyň peýdalary.
Tehnologiýanyň ösmegi bilen XXI asyrda adamlar köp adaty zatlardan ýüz öwrüp, tehnologiýanyň iň soňky gazananlaryna örklenäýjek ýaly görünse-de, adatylyk babatynda müňýyllyklardan ybarat ömri bolan kitap, galam, depder... ýaly dünýäniň ykbalyny özgerden gymmatlyklar öz ornuny elektron nesile beýle bir berip baranok. Hernäçe täze tehnologiýalar ulanmaga ýönekeý bolsa-da, amatly bolsa-da galam we ýandepderçämizi gapdalymyzdan goýmak islemeýändigimiz köpümize mälimdir.
Hawa, käteler gazet-žurnal sahypalarynda “Ýandepderçä belläýmeli pikirler” sözbaşysyna duş gelýäris. Bu sözbaşynyň astyndaky ýazgy özüniň azlygy hem-de uzlygy bilen tapawutlanýar. Çünki ýandepderçä bellenilýän pikirler akyl eleginiň iň ownuk gözlerinden geçirilip, bu sözbaşynyň astynda jemlenýär. Biz olary ýandepderçämize bellik edenimizde has-da gysgaltmaga çalyşýarys. Çünki bellikler gysga, emma olaryň bize ýatladýan pikirleri umman ýaly giň bolmalydyr. Munuň şeýle bolmalydygyny Tomas Edison aradan çykandan soňra onuň yzynda galan 2900 sany ýandepderçe subut edýär. Albert Eýnşteýniň bolsa bir kiçijik ýandepderçesinde onuň 1910-njy ýyldan 1940-njy ýyla çenli üstünde işlän dürli subutnamalarynyň iň ownuk bölejikleri öňünden bellik edilipdir.
Bellik tutmak zerurlygy haçan ýüze çykýar?
Günüň dowamynda etjek işlerimizi meýilnamalaşdyrmakda, nämedir bir zatlary okanymyzda onuň ýüregimize jüňk bolan ýerini belläp almakda, ders wagtynda ýa-da möhüm kimdir biri bilen söhbetdeş bolup, onuň her bir aýdýan sözüni ýatda saklamaga çalyşmakda, şeýle-de durmuşda üstünlik gazanmakda bellik tutmak zerurlygy ýüze çykýar. Eger-de ýandepderçäňiz bar bolsa we siz muňa her gün özüňiz üçin zerur bellikleri edýän bolsaňyz, onda bu siziň üstünlige barýan ýoldadygyňyzy aňladýar.
Bellik tutmak – munuň özi pikirleri rejelemek, wagtymyzy tygşytlamak we ünsümizi güýçlendirmekdir. Eger-de okalan maglumatyň 20%-i, okalan hem-de diňlenilen maglumatyň 40%-i, diňlenilenden soňra ýazylyp alnan maglumatyň 60%-i ýatda galýan bolsa, onda bellik tutmak endigini ele almaga edil şu makalany okap oturan pursatyňyzdan başlaň! Derhal golaýdaky çekmeden belki-de köpden bäri ulanmagy ýatdan çykaran ýandepderçäňiziň özüňiz üçin amatly bolan sahypasyna galam dürtüň! Şeýlelikde şu ýerde nygtalýan pikirlere siz ýene-de näçe wagt geçse-de gazeti gözläp ýörmezden ýandepderçäňizden göz aýlap bilersiňiz.
Mekdep okuwçylary we ýokary okuw mekdebiň talyplary üçin bellik tutmak olaryň derslerdäki başarnyklaryny artdyrýar. Bellik tutmak okuwçynyň derse işjeň gatnaşmagyny we bar ünsüni mugallymyň gürrüň berýän temasyna gönükdirmegine ýardam edýär. Ýogsam, käte okuwçy fiziki taýdan synpda, emma pikirleri synpyň daşynda seýran edýär. Emma bellik tutup ders diňlänimizde elimiziň hereketi bilen beýnimizi derse dolulygyna gönükdirip bilýäris.
Bellik tutmagyň görnüşleri haýsylar?
Okalan maglumatlary bellik tutmak;
Diňlenilen maglumatlary bellik tutmak;
Seljerilen maglumatlary bellik tutmak;
Pikirleri bellik tutmak.
Okalan, diňlenilen we seljerilen maglumatlary bellik tutmak bize islendik meseläni umumylykda ele almak başarnygyny we netijä has çalt ýetmek başarnygyny gazandyrýar. Pikirleri bellik tutmak bolsa bir pikiriň has-da ajaýyp pikirlere ýol açmagyna we pikirleriň aňymyzda zerurlygyna görä tertiplenmegine şert döredýär.
Bellik tutmakda esasy bolmaly aýratynlyklaryň biri aýdylýan zatlary belläp almak hökmandyr. Emma her bir aýdylýan zady bellejek bolup, soňundan ýandepderçäňize özüňiz düşünmän durmaň! Şonuň üçin hem bellik tutulanda diňe möhüm ýerler we gysga setirler bilen bellenilmeli. 1 minutda 20-25 söz ýazmak başarnygy bolan ýaşlar bellik tutmakda kynçylyk çekmezler.
Eger-de dersde mugallymyň gürrüň berýän maglumaty kitapda bar bolsa, onda siz mugallymyň aýdýan täze beýleki maglumatlaryny depderiňize bellik etmegi öwreniň. Soňra kitapdan öwrenenleriňiziň üstüni depderiňize bellik eden maglumatlaryňyz bilen baýlaşdyryp bilersiňiz.
Dersiň ýa-da islendik bir çykyşyň dowamynda çykyp gepleýän adamyň aýtjak pikiriniň möhümligini onuň şol pikiri aýtmanka gysgajyk säginýändigini ýa-da sesiniň heňini üýtedýändigini duýmak bolýar. Şeýle esasda biz mugallymyň her bir aýdan sözüni belläp almak kynçylygyny ýeňip geçýäris.
Bellik tutmagyň iň esasy aýratynlyklaryny biri hem tutan belliklerimizi käte gaýtalamak we olary mekdepden öýümize baranymyzdan soň has-da arassalap, başga bir depdere göçürmekdir.
Wagty tygşytlaýar;
Möhüm meseleler babatynda düýpli pikirlenip, netije çykarmaga ýardam edýär;
Aňymyzy we oýlap tapyjylygymyzy güýçlendirýär.
Ýatkeşligi artdyrýar.
Her bir güne meýilnamaly başlamaga ýardam edýär.
Zehinimizi güçýlendirýär.
Elimizde köplenç deliliň bolmagyna ýardam edýär.
Diňe öwrenmekde däl, eýsem, bir zady öwretmekde-de peýdalydyr.
Ýazmak ukybymyzy artdyrýar.
Maglumatlary dilden gürrüň berenimizde yzygiderligi saklamagy üpjün edýär.
Bellik tutmak bilen baglanyşykly bir beýleki aýdyljak pikir bolsa, bellik tutýan kagyzyňyza senäni goýmagy ýatdan çykarmaň!
ÜSTÜNLIK HEMRAŇYZ BOLSUN!
Mahabat müdirliginiň ýolbaşçysy Röwşen Welmiýew: «Türkmenistanda mahabatyň orny barha artýar».
Hormatly okyjylarymyz! Bilşiňiz ýaly, işewürligiň ähli görnüşlerinde mahabatyň tutýan orny uludyr. Şonuň üçin islendik biznes meýilnamasynda mahabat üçin aýrylan ýörite ýer bardyr.
Ýurdumyzda önümçiligiň artmagy, hyzmat pudagynyň görnüşleriniň baýlaşmagy kärhanalaryň we telekeçileriň özara bäsdeşliginiň artmagyna getirýär. Bäsdeşlikde ulanylýan esasy çemşe bolsa mahabatdyr.
Biz şu söhbetdeşligimizi mahabata we onuň ähmiýetine bagyşladyk. Mahabat, onuň peýdasy barada giňişleýin düşündirmegini haýyş edip, Türkmenistanyň Telewideniýe, radiogepleşikler we kinematografiýa baradaky döwlet komitetiniň Mahabat müdirliginiň ýolbaşçysy Röwşen Welmiýewe ýüz tutduk.
― Salam Röwşen. Ilki bilen, söhbetdeşlige razy bolanyňyz üçin sag boluň.
― Maýsa, çynymy aýtsam, menem size sagbolsun aýtmak isleýärin.
― Milli teleýaýlymlarymyza tomaşa edip, radioýaýlymlarymyzy diňlänimizde ýa-da ýolda barýarkak, ýörite monitorlarda mahabatlar özüne çekýär. Dogrysyny aýtsak, ol mahabatlar hil taýdan hem ýokary derejede taýýarlanan. Bularyň ählisi size degişlimi?
― Hawa, aglabasy mahabat müdürligine degişli.
― Mahabat näme? Ol näme üçin we haçan zerur?
― Täze önüm ýa-da hyzmat dörände, ol barada köpçülige ýetirmek gerek, şeýle dälmi? Ine şu ýerde mahabat hyzmaty gerek bolýar. Ýagny, mahabat sözniň manysyna seredenimizde, bir zady taryplamak, ol hyzmat ýa-da önüm barada maglumat bermek diýmekdir.
― Mahabat müdürliginiň esasy ugry nämeden ybarat?
― Ýurdumyzyň telekeçilerine ýa-da edaralaryna mahabat hyzmatlaryny ýerine ýetirmäge ýokary derejede ýardam bermekden ybarat.
― Mahabat üçin islendik raýat ýüz tutup bilermi?
― Elbetde, telekeçilik işini amala aşyrýan islendik raýat, islendik kärhana ýa-da gurama ýüz tutup biler.
― Döwlet kärhanalary ýa telekeçiler üçin nyrhnamalar tapawutlymy?
― Hawa, tapawutly. Döwlet, ýerli we daşary ýurtly kärhanalary üçin aýratyn nyrhnamalar hereket edýär.
― Töleg nähili görnüşde kabul edilýär?
― Nagt däl görnüşinde.
― Daşary ýurt kompaniýalary bilen hem işleşýärsiňizmi? Eger işleşýän bolsaňyz, haýsy kompaniýalar bilen?
― Elbetde işleşýäris. Mysal hökmünde Samsung, BMW, Levi’s, Villeroy and Boch, Technol, Petronas, Viessman, Alvan, TOP, BEKO, NEOS, POLIMEKS, SIMURG, BIOBLAS shampoo, SINTAY tractors we beýlekileri görkezip bileris.
― Tejribäňizde bolan iň agyr düşen mahabat işi? Ýa-da ýatdan çykmajak bir iş barada aýdyp bilersiňizmi?
― Bizde «agyr» diýen düşünje ýok.  Bizde «iş» diýen düşünje bar. Bu biziň işimiz, şonuň üçin onuň ýeňil ýa-da agyrlygy bildirenok.  Biz her bir işe höwes bilen ýapyşýarys. Işde gyzykly pursatlar kän bolýar. Olaryň köpüsi müşderilerimiziň islegdir talaplary bilen bagly.
― Mahabat boýunça esasy müşderileriňiz haýsy pudaga degişli? Döwlet kärhanalarymy, şahsy taraplarmy ýa-da telekeçilermi?
―  Esasy hususy telekeçiler. Ýöne döwlet kärhanalaryndan hem isleg kän.
― Mysal üçin, men telekeçi we öz önümimi telewideniýede mahabatlandyrmak isleýärin. Men nämeden başlamaly?
― Bize ýüz tutup, gerekli mahabat görnüşüni saýlaýmaly, biziň taýýarlan mahabatymyzy tassyklamaly, şertnama baglanyşmaly. Iň soňunda  tölegini geçirmeli.
― Mahabat taýýar bolup, ýaýlyma goýberilýänçä, näçe wagt gerek bolýar?
―  Mahabat roligini taýýarlamak we ony ýaýlyma bermek tapawutly zat. Ýaýlyma taýýar roligi bermekde mesele ýok. Esasy iş roligi taýýarlamakda. Umuman, kän wagt alanok. Biz gyssagly mahabatlary taýýarlamakda ýeterlikli tejribe edindik.
― Dizaýn, wideo düşürmek, ses ýazmak ýa-da mahabatyň edebi esasyny ýazmak boýunça nähili hyzmatlaryňyz bar?
― Biz müşderilerimize iň ýokary hilli mahabatdan, tä ýönekeý mahabat roligine çenli hyzmat hödürleýäris. Bularyň bahasynda tapawut bar. Müşderi öz ýagdaýyna görä saýlaýar.
― Mahabatda 3D usulyndan hem peýdalanýan ekeniňiz?
― Elbetde, bu usuldan biziň işimizde köp peýdalanylýar. Bu ýerde hem müşderiniň islegi öňe çykýar. Eger müşderi öz roliginde 3D görnüşli maskoty, ýagny gahrymany ulanyp  ýa-da harydynyň içki düzümini 3D görnüşde görkezmek islese, roligiň bahasy ýokary bolýar. Biz hyzmatlarymyzy hödürleýäris, galanyny müşderiniň özi saýlaýar.
― Ýöne soňky mahabatlarda 3D seýrek gabat gelýär...
― Hawa, siz gaty synçy ekeniňiz. Hakyky žurnalist....Munuň sebäbi, edil şu wagt 3D şekilli mahabata isleg az. Biz islege bagly hereket edýäris. Şu ýerde menem size sorag bereýin!
― Diňleýän!
― Žurnalist synçylygy bilen, şu wagta çenli gören mahabatlaryňyzyň içinde, haýsysyny belläsiňiz gelýär?
― Bäh... görenim däl-de, radioda eşidenimden aýtsam bolarmy?
― Ol hem bolar.
― «Rysgal mebeliň» mahabaty. Ýöne muny näme üçin soradyňyz?
― Aslynda, müşderilere hyzmat berenimizden soň, olardan seslenme almaga çalyşýarys. Ýagny, hyzmatdaşlykda nämede kynçylyk çekdiler, mahabaty haladylarmy? Netije berdimi?
― Tüweleme, bu gaty gowy usul.
― «Rysgal mebel» baradaky mahabatymyz näme sebäpden ýadyňyzda galdy?
― Sebäbi, mahabatda gürleýän gyzyň sesi ýakymly we özüne çekiji. Mahabat hem gowy düzülipdir. Berekella!
― Sag boluň.
― Müdirlige degişli web saýt barmy?
― Geljekdäki maksatlaryňyz bilen tanyşdyraýsaňyz.
― Häzirki ýagdaýda biziň müdirligimiz 5 gurnawda, ýagny TV mahabat, Radio mahabat, LED monitor mahabat, website mahabat we VR mahabat hyzmatlaryny alyp barýar. Gelejekde mahabat hyzmatlarymyzyň diwersifikasiýasyny dowam etdirmegi meýilleşdirýäris. Mysal üçin, print hyzmatlary ýa-da halkara mahabat hyzmatlary ýokarlandyrmak ýaly işlere hem girişip bileris.
― «Turkmenportalyň» okyjylaryna aýtjak zatlaryňyz barmy?
―«Turkmenportal» websaýtynyň okaýjysy bolmak uly bagtlaryň biri. Sebäbi bu web saýt zehinli türkmen oglanlarynyň nusgalyk işleriniň biri we ýurdumyzy dünýä tanatmakda uly işler edýär.
― Röwşen biz bilen söhbetdeş bolanyňyz üçin sag boluň. Işiňizde üstünlik arzuw edýäris.
― Sizem köp sag boluň!
Mançester siti – Atletiko: garşydaş filosofiýalaryň duşuşygy .
Megerem, Çempionlar ligasynyň 1/4 final duşuşyklarynyň içinden, “Final oýunlaryň esasy duşuşygy” diýip birini aýratyn öňe çykarmagyň manysy ýok bolsa gerek. Çünki bu tapgyrda oýnamaga hukuk gazanan toparlaryň arasynda tötänleýin ýa-da has dogrusy bimöçber şowlulygyň netijesinde finala çykan toparlara ýer bolmaýar.
Emma şeýle-de bolsa, Mançester siti – Atletiko ýazgysynyň diňe özüni göreniňde hem bu duşuşyga tapgyryň adaty oýny diýmäge hem diliň baranok. Bu ýagdaý, diňe bir duşuşyga Ýewropanyň iň ezber toparlarynyň wekilleriniň gatnaşýanlygy bilen däl, eýsem başga bir tarapdan dünýäniň iň belli we futbol taktikasy boýunça tanymal tälimçileriniň çaknyşygy bilen hem baglanyşyklydyr.
Bu iki tälimçiniň ikisiniň hem ýyllara uzaýan tejribesiniň netijesinde emele gelen hususy futbol filosofiýasy bar. Bu duşuşyk hem şol filosofiýalaryň durmuşa geçirilşini aýdyň şöhlelendirýän nusgalyk oýun boldy.
Futbol janköýerleriniň arasynda Atletiko topary «Ýewropanyň goragda iň köp oýnaýan topary» diýen pikir ýöretme bilen ylalaşýanlaryň sany köp bolsa gerek. Diego Semione Atletikonyň tälimçisi bolmagynyň dowamynda garşydaşyň hüjümlerinden netijeli goranmaga hem-de pursat peýda bolanda bada-bat garşylykly hüjüme geçmegiň mizemez filosofiýasyny döretdi. Mançester siti topary bilen geçen duşuşykda hem ol bu taktikasyndan daşlaşmady. Toparyň esasy düzüminde iki sany hüjümçiniň oýna çykmagy belki-de garşydaşyň gözüni gamaşdyrmak maksady bilen edilen bolmaly. Çünki Atletiko duşuşygyň esasy bölegini goragda oýnady.
Diego Semioniden tapawutlylykda Hosep Gwardiolanyň öz futbol filosofiýasy bar. Bu filosofiýa garşydaş topara basgyn edip hüjüm etmek bilen çäklenmeýär.  Onuň has giň çäkleri ýa-da başgaça aýdanymyzda has giň gerimleri bar. Bu aýdylanlara, Atletiko bilen duşuşykdan öň tälimçiniň aýdan sözleri hem güwä geçýär: «Çempionlar ligasynda men hemişe taktika düzmekde öte geçýärin. Hut şonuň üçin hem meniň gowy netijelerim bar. Men öte geçmegi we bolgusyz taktikalary oýlap tapmagy halaýaryn.  Duşuşykdan öň maňa ylham gelýär, akyla sygmajak pikir oýanýar. Biz meýdança 12 oýunçy bilen çykarys». Belki-de bu 12-nji oýunçy meýdançanyň içindäki däl-de onuň daşyndaky Gwardiolanyň özi bolmagy çemeli.
Her näme-de bolsa Mançester-sitiniň oýunçylary duşuşygyň dowamynyň 75 göterimini topa eýeçilik etdiler emma şonda-da duşuşygyň birinji ýarymynda  goranýan garşydaşyň derwezesinden pökgi geçirip bilmediler. Oýnuň ýagdaýy ikinji  ýarymda, iki toparyň düzüminde oýunçylaryň çalşyrylmagy bilen üýtgedi. Atletiko duşuşygyň ikinji ýarymynyň başynda garşylyklaýyn hüjümleri geçirip başlady we Edersonyň, Grizmanyň we biraz soňrak Lýorenteniň yhlaslary bilen pökgi geçirmäge käbir mümkinçilikleri döretdi.
Emma ahyrky nokady oýnuň 68-nji minudynda oýna giren Mançester-sitiniň oýunçysy Fil Foden goýdy, ol amatly ýagdaýdan peýdalanyp topardaşy De Breýnä pökgini geçirip oýnuň hasabynyň açylmagyna uly goşant goşdy. Hasap duşuşyk tamamlanýança üýtgemedi. Mançester-siti futbol topary Atletiko futbol toparyny 1:0 hasabynda ýeňmegi başardy. Emma duşuşygyň hasaby jogap duşuşygyndan öň Mançester-siti üçin käbir artykmaçlyklary berýän hem bolsa, entek ýeňijiniň kim boljakdygyna hiç-hili ynam döretmeýär. Ahyrky netijede, iki tälimçiniň ýöredýän filosofiýalarynyň haýsysynyň üstün çykjagy diňe jogap duşugynda belli bolar.
Marynyň «Ýeňiş» tikin fabrigi: maksat ― alyjylaryň islegini kanagatlandyrmak.
Belki, siz bu fabrigiň öndürýän önümleri bilen ozaldan hem tanyşsyňyz. Bu fabrik paýtagtymyzda geçirilýän iri sergilere hem yzygiderli gatnaşýar. Aşgabat we Mary şäherlerinde iri söwda dükanlary, ýurdumyzyň beýleki welaýatlarynda ululy-kiçili söwda bölümleri bolan bu fabrik, esasan, çagalaryň we erkek adamlaryň köýneklerini tikmek bilen meşgullanýar. Bu önümler ýurdumyzyň dükanlarynda geçginli dokma önümleriniň hataryndadyr.
«Biziň esasy maksadymyz ― alyjylaryň islegini kanagatlandyrmak». Önümleriň döwrebaplygy, ýokary hili, jana ýakymlylygy, rahatlygy ― bu ýerde bildirilýän esasy talaplaryň hataryndadyr.
Marynyň «Ýeňiş» tikin fabrigi 1992-nji ýylda döredildi. 2019-njy ýylyň başyna  335 işgär zähmet çekýär, şolaryň hem 205-si gelin-gyzlardyr. Fabrigiň 3 sany tikin sehi, olarda bolsa 5 sany topar bar. Şeýle hem bu ýerde biçimçilik, tejribe sehleri, 2 sany ütükleýji we gaplaýjy bölümler işleýär.
Önümçiligiň görnüşlerini ýyldan-ýyla giňeldýän fabrikde häzirki wagtda erkek kişiler we çagalar üçin köýneklerden dürli-dürli biçüwlileri öndürilýär.
Ähli kuwwatlylygynyň 84 göterime golaýyny üznüksiz işledýän fabrige çig mallar Ruhabat, Türkmenbaşy dokma toplumlaryndan we Türkmenabadyň Ýüpek onümçilik birleşiginden getirilýär. Çig mallar dürli görnüşlerde gelýär. Bir görnüşli çig mal 100 göterim pagtadan dokalan bolsa, ikinji bir görnüş 100 göterim inçe süýümli pagtadan dokalandyr. Çig malyň üçünji görnüşiniň 80 göterimi nah ýüplükden, 20 göterimi sintetik eýeleýär. Bulardan başga-da, 67 göterimini pagta, 33 göterimini sintetik, 65 göterimini pagta, 35 göterimini sintetik we garyşyk düzümdäki çig mallar hem bar.
Kärhananyň önümçilik sehlerinde Russiýanyň, Hytaýyň, Germaniýanyň we Ýaponiýanyň öňdebaryjy kompaniýalarynyň döwrebap enjamlary işleýär. Olar “Olşa” «Tekstima», «Juki», «Dýurkoff», «Konnegiesser» ýaly kysymly dokma enjamlarydyr. 2013-nji ýylda kärhanada bar bolan tikin enjamlaryň 45%-i Ýaponiýanyň „Juki“ kompaniýasynyň täze döwrebap ýöriteleşdirilen, ýokary hilli erkek adamlar we çagalar üçin köýnek tikmäge doly mümkinçiligi bolan tikin enjamlary bilen çalşyryldy we häzirki wagtda doly güýjünde işläp gelýär.
«Ýeňşiň» önümlerini nireden satyn alyp bolýar?
Alyjylar üçin iň ýakymly, iň esasy aýratynlyk näme, bilýärsiňizmi? Bahalaryň daşary ýurtlardan getirilýän köýneklere seredeniňde ep-esli arzanlygy we köýnek tikmek üçin ulanylan matalaryň düzüminde sintetik garyndylaryň ýoklygy ýa-da örän ujypsyz mukdarda bolandygy üçin olar adam üçin örän jana ýakymlylygydyr.
Siz arzan bahadan ýokary hilli, dünýä talaplaryna laýyk gelýän köýnek edinmek isleýärsiňizmi? Onda «Ýeňiş» tikin fabrigi siziň üçin iň dogry salgydyr.
Bulardan başga hem Türkmenistanyň Dokma senagaty ministrliginiň ähli welaýatlardaky ýöriteleşdirilen dükanlaryndan hem “Ýeňiş” tikin fabriginiň köýneklerini satyn alyp bilersiňiş.
Ýeri gelende aýtsak, köýnekleri lomaý we bölekleýin görnüşde kärhananyň özünden şeýle-de fabrigiň internetde web saýtynyň  üsti bilen hem sargyt etmek mümkin.
“Ýeňşi” saýlaň: bu siziň öz islegňize görä lybas saýlamakda ÝEŇŞIŇIZ bolsun!
Mawy barsyň ýylyny nähili görnüşde garşylasa bolar.
Täze ýyla garaşmak duýgusy baýramçylygyň özünden gowy bolmasa-da, täsin lezzet berýär. Ol bizde jadyly duýgyny — Täze ýyl gijesinde edýän arzuwlarymyzyň hasyl boljagyna, ähli isleglerimiziň hökman amala aşjakdygyna bolan ynamy döredýär.
Gündogar senenamasyna görä, 2022-nji ýylyň nyşany gara ýa-da mawy suw barsy hasap edilýär. Bu makalada Täze 2022-nji bars ýylyny nähili egin-eşik bilen hem-de haýsy reňklerde garşy almak dogrusynda durup geçeris.
Nyşany mawy suw barsy bolan 2022-nji ýyly suw elementiniň reňkleri —  gök, akwamarin, birýuza, mawy, zümerret, mawy-ýaşyl öwüşginler bilen garşy almak göwnejaýdyr. Bars ýylyna şeýle hem islege görä asuda sawanna reňkleri, aýratyn-da çägäniň reňki, goňur hem-de kofe reňkleri laýykdyr.
Täze ýyl egin-eşiklerinde haýsy reňklerden saklanmaly?
2022-nji ýylyň “hojaýyny” hasaplanýan barsyň gaharyny getirmezlik üçin Täze ýyl keşbinde gyzyl we mämişi reňklerden saklanmak has ýerliklidir. Bu öwüşginler alawa çalym edip, barsyň gaharyny getirip biler.
Ýiti öwüsýän reňkler hem barsyň göwnüne ýaraýan däldir. Täze ýyl keşplerinde gaplaňyň ýa-da ýylanyň şekilini ulansaňyz hem ýyrtyja hormat goýmaýan ýaly çemeleşdigiňiz bolar.
Täze ýyl baýramçylygy üçin fason saýlamakda hiç hili çäklilik ýokdur. Barsyň diňe tebigy zatlary halaýandygyny bellemeli, şonuň üçin Täze ýyl geýimlerini tebigy reňkli matalardan tikinmek ýerine düşer. Baýramçylyk keşbini döredeniňizde, öz islegleriňizden ugur almakdan we ony barlap görmekden çekinmeli däl. Iň esasy zat dynç alşyň şowly bolmagy üçin ony şatlykly we ýakynlaryňyz bilen garşylamakdyr.
Jemläp aýdylanda, 2022-nji ýylyň nyşany üçin nepislik we artykmaçlyk etmejek dabaraly bezeg kybapdyr. Baýramçylygyň ruhuny döredeniňizde käbir ýönekeý görkezmelere eýermek hem Täze 2022-nji ýylyň nyşany hasaplanýan barsyň göwnünden turmaga ýardam eder.
Maýyplar üçin döwlet kömek pullary we olaryň möçberleri.
Maýyplyk boýunça döwlet kömek pullary – lukmançylyk-jemgyýetçilik barlag iş toparynyň kesgitleýän maýyplyk toparyna baglylykda mümkinçilikleri çäkli adamlara tölenýän aýlyk tölegdir.
Maýyplyk boýunça döwlet kömek pullaryny 18 ýaşa ýetmedik çagalaryň, çagalykdan maýyp bolan şahslaryň, şeýle-de hökmany pensiýa gaznasyna degişliligi bäş ýyldan az bolmadyk maýyp şahslara degişlidir.
Maýyplyk boýunça döwlet kömek pullaryny almak üçin nirä ýüz tutmaly?
Maýyplyk boýunça döwlet kömek pullaryny almak üçin lukmançylyk-jemgyýetçilik barlag iş toparynyň derňeme delilnamasy bar bolan ýagdaýynda hemişelik ýaşaýan ýeri boýunça Türkmenistanyň Pensiýa Gaznasynyň ýerli bölümine ýüz tutmalydyr.
Maýyplyk boýunça döwlet kömek pullaryny almaklyk üçin nähili resminamalar gerek?
Ykrar edilen nusgada arzany, pasportyň (ýa-da ýerini tutýan resminamanyň) göçürmesini, maýyp diýip ykrar edilen (18 ýaşa ýetmedik maýyp çagalardan başga) lukmançylyk-jemgyýetçilik barlagyň derňeme delilnamasyndan göçürmesini, maşgala agzalary (18 ýaşa ýetmedik maýyp çagalardan başga) baradaky kepilnamany, doguluş hakyndaky şahadatnamanyň göçürmesini maýyplyk boýunça döwlet kömek puluny almak üçin taýýarlamalydyr.
18 ýaşa ýetmedik maýyp çagalara – 160 göterim;
Çagalykdan maýyplara, I, II we III topar/dereje – 200 göterim;
I topar/dereje – 160 göterim;
II topar/dereje – 140 göterim;
III topar/dereje – 120 göterim.
Eklenjinde kämillik ýaşyna ýetmedik çagalary bar bolan I we II topara degişli maýyplara her bir çaga üçin döwlet kömek pullaryny hasaplamak üçin kesgitlenen başlangyç ululygyň 20 göterim ölçeginde bellenen döwlet kömek pullaryna goşundy bellenilýär.
Lukmançylyk netije boýunça başga biriniň kömegine mätäç bolan I topara degişli maýyplara we görüş boýunça II topara degişli hossarsyz maýyplara döwlet kömek pullaryny hasaplamak üçin kesgitlenen başlangyç ululygyň 20 göterim ölçeginde bellenen döwlet kömek pullaryna goşundy bellenilýär.
Maýyplyk boýunça döwlet kömek pullary we oňa laýyk bolan goşundylar almaklyk üçin ýüz tutan senäňize garamazdan, maýyp diýip ykrar edilen gününden başlap bellenilýär.
(2020-nji ýyla döwlet kömek pullarynyň hasaplamasy üçin başlangyç ululygy 322manat, 2021-nji ýyla bolsa 354 manatdyr).
Maşgala býüjeti, näme nähili?
“Pullar niräk gidýär? Göräýmäne işleýän gazanjym bar ýöne görünýän zat ýok ” bu soragy käte öz özimize berýäs, ýa-da daş töweregimizdäkilerden eşidýäris. Elbetde, pullar siz niräk sowsaňyz şoňa gidýär. Ýöne siziň esasy soraga bermeli jogabyňyz, siz maşgala býüjetini, girdejileriň we çykdajylaryň hasabatyny ýöredýäňizmi?
Maşgala gazanjyny sowatly dolandyrmak eliňizde artykmaç pullaryň galmasyna esas bolar, gelejekde bolsa maliýe taýdan üpjün bolmagyňyzy gazandyrar. Öziňiziň we maşgalaňyzyň rasioanl (pul gatnaşyklarynda ölçegli pikirlenip çemeleşmek) bolmagy,  gündelik durmuşyňyzda  boş çykdajylaryň azalmagyna, gelejekde bolsa goşmaça girdejileriň emele gelmesini üpjün eder.
Eger bu barlaga içgin girişsek hem-de çaganyň ýerine uly adamy goýsak, onda kökeleriň ýerine maşgala býujetini goýmaly, ýagny elimizde artykmaç pul galan ýagdaýynda köp adam ony sowmaga gyssanýar. Pulyň adama örän uly täsiri bar, şonuň üçin hem, her kim ony sowmakda ýa-da dolandyrmakda oýlanşykly çemeleşmegi artyk möçberi bolsa tygşytlamagy başarmaly.
Biziň indiki makalalarymyz nähili usullar bilen maşgala býujetini tygşytlap boljakdygy barada bolar. Biziň makalalarymyzy yzarlaň.
Eger size bu makala gyzykly bolan bolsa onda maşgala býujeti barada soraglaryňyzy biziň redaksiýamyza ýazyň.
MBA näme we telekeçilik sowatlylygyň ähmiýeti nämede?
Mba-nyň (Master of Business Administration) iş administrirlemäniň magistr derejesine eýe bolmak häzirki wagtda bütin dünýäde guramalary dolandyrmak pudagynda ulgamlaşdyrylan hünärli kompetensiýanyň beýik derejesiniň subutnamasy bolmaklygy aňladýar.
Bu meýilnamanyň geçiriliş döwründe okyjylar goý ol marketing, menejment, satuw işleri, işgärleri dolandyrmak, maliýe, strategiýa we ş.m. bolsun telekeçiligi dolandyrmagyň ähli ugurlary boýunça tejribe sapaklaryny alýarlar. Ähli häzirki zaman dolandyryş enjamlary özleşdirýärler, ulgamlaýyn pikirlenmäni, täzeçilligi, liderliligi, duýguly akyl ýetirişi we ş.m. ösdürýär.
Koworking – merkezi “Iş nokady” Türkmenistanda MBA-nyň onlaýn telekeçilik sowatlylygyň meýilnamasyny hödürleýär. Onuň kömegi bilen dünýäniň islendik nokadynda amatly wagtda täze bilime we türgenleşikleri/endikleri almak mümkindir.
Bu makala gürrüň edilýän tema doly düşünmäge, aýratyn hem, esasy: “MBA derejesi size zerurmy?” diýen soraga jogap bermäge ýardam eder.
MBA – bu menejere telekeçilik mekdebindäki okuw netijeleri boýunça berilýän hünär derejesidir. Bu dereje ýolbaşçylyk wezipesini üstünlikli alyp barmak başarnygynyň bardygy ykrar edýär.
Uniwersitetlerde we institutlarda biz belli bir käre eýe bolýarys. Bize ökde hasapçy, marketolog, lukman, has dogrusy, sowatly hünärmen bolmaklygy öwredýärler. Emma adam ýolbaşçylyk derejesine ýetende, gysga wagtyň içinde ol özüniň esasy meselesi – özüne däl-de bütin topara ýolbaşçylyk etmekdigine düşünýär. Üstesine-de ol öz garamagyndaky adamlaryň işini gurnamaklygyny, belli bir üstünliklere ýetirmek üçin işgärlerini ruhlandyrmagy, konflikt meseleleri wagtynda çözmekligi, wagty netijeli bölüp bermekligi we iň esasy zat – az çykdajyly maksada ýetip bilmekligi başarmalydyr. MBA meýilnamasynyň esasy maksady – ýolbaşçylara üstünlikli iş üçin başarmaly we bilmeli zatlary öwretmekden we olara ýalňyşlardan nädip gaça durmaklygy öwretmekden ybarat.
Dolandyryş endiklerini – liderliligi, maksat goýmaklygy, çözgütleri kabul etmekligi, wagty dolandyrmaklygy we ş.m. ösdürmek;
Öz arasyndaky baglanşyga düşünmek üçin kärhananyň ähli telekeçilik proseslerinden baş çykarmak. Şeýlelikde, geljekki ýolbaşçy öz çözgütleriniň beýleki bölümçelere we bütinleý kärhananyň iş netijesine nähili täsir etjegini öňünden çaklap biler.
MBA meýilnamasynyň özi tejribe taýýarlygyna has köp ugrukdyrylan. Esasy üns kärhanalaryň gabat gelýän hakyky/real meseleleriň çözülmegine berilýär. Başgaça bulara keýsleriň çözülmegi hem diýilýär. Talyplaryň her dürli meselelerden baş alyp çykmaklygyna we ugrukdyrmaga mugallymlar kömek edýär. Okuw prosesinde olar köp ýyllyk tejribä we özüniň köp ýyllyk iş usulyna daýanýarlar, sebäbi olar meşhur kärhanalaryň hereket edýän ýolbaşçylarydyr ýa-da maslahatçylarydyr.
Eger aspiranturada ýa-da ýokary ikinjide size haýsydyr bir hünär pudagy boýunça çuň bilim berýän bolsalar, MBA meýilnamasy boýunça dereje almakda ilki bilen dolandyrmaklygy öwredýär.
MBA bilim meýilnamasynyň nähili artykmaçlyklary bar?
1. Ýolbaşça zerur bolan endikler we bilimler – MBA-daky okuwyň esasy netijesi hasaplanylýar. Bu pikir diňe uçurymlar däl, eýsem iş berijiler hem goldaýar.  Emma MBA-nyň esasy meselesi – tejribeli ýolbaşçyny terbiýelemek.
Kärhananyň ähli  telekeçilik prosesine toplumlaýyn düşünmeklik;
Adamlar bilen özara gatnaşmagy we olary dolandyryp bilmek başarnygy;
Islendik telekeçilik meselelerinde çözgüt tapyp bilmek başarnygy.
Eýýäm belli bir derejede üstünliklere eýe bolan we ýene-de öňe hereket etmegi isleýän dolandyryjylar we ýolbaşçylar MBA okamaga gelýärler. Şeýle adamlar geljekde, iş gözlemek, çylşyrymly iş meselesiniň gözlemeklikde maslahat bermek, geljekki ösüş ýolunda goldaw bermek ýaly dürli ýagdaýda kömek edip biler.
Okuw netijesi boýunça siz täze kompetensiýaňyzyň tassyklamasy hökmünde jdiploma eýe bolarsyňyz. Gysgajyk rezýume hatyňyzda telekçilik bilimi baradaky belligi edeniňizde siz has ýokary zähmet hakyna we çalt wezipe ösüşine arkaýyn bolup bilersiňiz.
Ýewropa diplomy we Ýewropa goşundy;
Britan diplomy;
Russiýa diplomy.
Okuw üçin tölegler manatda hem amala aşyrylyp bilner. Jemläp aýdanda, bu telekeçilik-bilim meýilnamasy ilki bilen geljekde eýe bolnan dolandyryjylyk endikleriniň, telekeçilik proseleri boýunça çuň bilimiň we meseleleriň çözülmegine toplumlaýyn çemeleşmekligiň bütin işe gowy täsir edip biljek bilimdir. Az ýalňyşmaklyk we köp dogry çözgütleri kabul etmek mümkinçiligi döreýär. Meýilnamalar, kurslar we okuw prosesi bilen has giňişleýin maglumaty  görkezilen salgydan alyp bilersiňiz.
Mebeller nämelerden ýasalýar: köp ulanylýan materiallar barada.
Häzirki döwrüň mebelleri diňe bir agaç materiallaryndan ýasalmaýar. Bu makalada gürrüňini etjek zatlarymyz hem şolar bilen baglanyşykly. Şeýle hem mebel önümçiliginde has giňden ýaýran mebel materiallarynyň özboluşly aýratynlyklary dogrusynda durup geçmek ýerlikli bolsa gerek.
Agaç we ondan ýasalýan materiallar: panarlar, AGP (agaç gyryndysyndan plita), MDF, şpon. Iň gymmat bahaly we ekologik arassa material agaçdan ýasalan, öz aralarynda gyra taraplary bilen ýelimlenen tagta hasaplanýar. Bu tagta hökmünde sosna, dub, arça, lipa, hoz agaçlary, şeýle-de käbir ekzotik agaçlar peýdalanylýar.
Agaç mebelleriň önümçiliginiň çykdajysyny azaltmak üçin kähalatda olary agajyň owuntygyndan, külkesinden taýýarlap başladylar. Şeýdibem AGP we LAGP tagtalary ýüze çykdy (LAGP hem agaç gyryndy plitasyndan (başgaça DSP) laminirlenendigi bilen tapawutlanýar. Häzirki mebelleriň köpüsi LAGP tagtasyndan taýýarlanýar, sebäbi ol hem arzan, hem özüne suwy siňdirmeýär.
MDF hem agajyň gaýtadan işlenen mahaly ýüze çykýan galyndy owuntyklaryndan ýasalýar. Emma ol AGP-den hem has owuntyk, un ýaly ownan bölejikleriň birleşdirilmeginden döredilýär. Olar gyzgyn gysma usulynda özara birleşdirilýär. Olar, umuman, adaty agaç tagtasyndan kän bir tapawutlanmaýar, şonuň ýaly-da ol suwa hem çydamly.
Hemmelere tanyş bolan panarlar bolsa agaç tagtalarynyň has ýuka bölekleriniň gatynyň biri-birine ýelimlenmeginden emele gelýär. Ol ýumşak we diwarly mebelleriň (şkaf, stellaž...) önümçiliginde ulanylýar, özüne suwy siňdirýär.
Tebigy lozadan ýasalan bag we aşhana mebelleri hem meşhurdyr. Olary iwa, rotanga we beýleki agaçlardan taýýarlaýarlar. Bu hili mebeller ajaýyp, ýeňil we çydamly görünýär, ýöne olaryň bahasy arzan däldir.
Köplenç stollaryň we şkaflaryň üstüni ýukajyk agaç örtügi — şpon bilen örtýärler. Daşyndan ol agaç tagtasyna çalym etmänem duranok, bahasam örän amatly. Şponuň dürli agaç tagtalaryny şekillendirýän örtükleri bilen owadan nagyşlary hem döredip bolýar.
Häzirki zaman plastikleriň görnüşleri ekologiýa taýdan arassa, çydamly hem-de estetiki taýdan ýakymlydyr. Mebel öndürmek üçin esasy material hökmünde (her kim şonuň ýaly plastik stollary, oturgyçlary, tekjeleri we ş.m. gören bolsa gerek) we aşhana mebelleriniň, tekjeleriniň, aşhana «perronlary» üçin fasadlary bezemek üçin ulanylýar. Mermerden meňzeýän akril, köplenç naharhana we aşhana stollaryny, rakowinalaryny bezemek üçin ulanylýar.
Metaldan ýasalan gurluşlar mebellere diňe bir berklik däl-de, eýsem uzakmöhletleýin çydamlylyk we «gymmatbaha» görnüşi berýär. Stollaryň, oturgyçlaryň aýaklary, güller üçin stendler we bezeg önümleri metal profillerden ýasalýar. Köçe we bag bezegleriň hem ählisi diýen ýaly metaldan taýýarlanýar.
Gowşaklygy, gaçyp döwülmek howpy bar hem bolsa aýnadan ýasalýan mebelleriň ählisi örän ajaýyp bezeg aýratynlygy bilen tapawutlanýar. Şu ýetmezçiligi üçin olardan islendik zady ýasap hem bolmaýar. Aýna önümleri stollaryň üsti ýasalanda galyň görnüşde, şeýle-de tekjeler ýasalanda peýdalanylýar.
Örän berk stollar, iş ýerleri, rakowinalar we wannalar ýasalan ýa-da tebigy daş önümlerinden ýasalýar. Munuň üçin bolsa köplenç halatda mermer ýa granit, şeýle-de daş owuntyklaryndan gysma usuly bilen ýasalan emeli daşlar peýdalanylýar.
«Zemmhome» öý we hojalyk harytlarynyň, mebelleriň dükanynda ýokarda agzap geçen materiallarymyzyň aglabasyndan öndürilen islendik görnüşli mebeller müşderilere ýetirilýär. Mebel görnüşleriniň hatarynda — tebigy agaçdan ýasalan stollar we kiçi stollar, agaçdan we metaldan ýaslan «loft» stilindäki mebeller, žurnal üçin stollar, aýnadan ýasalan stollar we kiçi stollar, şeýle-de LAGP we MDF materiallaryndan taýýarlanan mebeller, şpon bilen bezelen ýa-da ýokary ekologik plastikden mebeller bar. Bu ýerden her bir adam öz öý bezegine laýyk geljek mebeli hökman tapsa gerek.
«Zemmhome» dükanynyň salgysy: Änew şäheri, Ahal köçesi, 27/1-nji jaý.
Mekdebe taýýarlyk görýäris: geljekki birinji synp okuwçysy nämeleri bilmeli.
Täze okuwçynyň mekdep esbaplaryny ir bilen taýýarlamak, ony geýindirmek aňsat däl. Emma, birinji synpa haýsy bilim we başarnyklar bilen gitmelidigi bolsa, kyn mesele bolup durýar.
Çaga özi barada maglumatlary aňsatlyk bilen eýerip, öz adyny we familiýasyny ýalňyşsyz aýdyp bilmeli. Eger birinji synp okuwçysy ene-atasynyň haýsy hem bolsa biriniň telefon belgisini we öý salgysyny bilýän bolsa, bu iň gowusy.
Çagaňyz bilen ynamdar gatnaşyk guruň, ýagny çagaňyzyň size ynanmagyny gazanyň. Çagaňyz islendik ýagdaýda size kömek üçin ýüz tutup biljekdigini bilmeli. Bu örän möhüm başarnyk, sebäbi çagalar köp halatda, mekdepde düşünmedik mowzugyny täzeden düşündirmegi üçin mugallyma ýüzlenip bilmeýär. Gereksiz soraglaryň bolmaýandygyny we birek-birege kömek üçin ýüz tutmagyň adaty zatdygyny çaganyň bilmegi zerur.
Çaga mekdepde diňe bir bäşlik bahalar we minnetdarlyk hatlar almaýar. Ol  belliklere, şowsuzlyklara we erbet bahalara hem taýýar bolmaly. Tankyt kemsidiji bir hereket bolman, eýsem güýçleriňizi haýsy ugra gönükdirmelidigini we häzirki ýagdaýdan has gowy çykmak üçin nähili hereket etmelidigini görkezýär.
Çaga gyzyklanma bildirýän mowzuklary babatynda düşünişmezlik ýüze çykan halatynda öz pikirini we närazylygny beýan etmäge hukuklydyr. Ilki bilen “men razylaşyp bilmeýärin”, “men başgaça pikir edýärin” we ş.m. sözlerini bilmeli. Ikinjiden, aýan hakykat bilen şahsy pikiriň arasyndaky tapawudy bilmeli: kähalatlarda razylaşmazlyk ýerlikli, kähalatda bolsa däl. Mysal üçin, “iki köpeltmek iki deňdir dört” bilen razylaşmazlyk mümkin däl. Iň soňkusy bolsa, sypaýylyk we hormat bilen beýan edilýän närazylygyň aňyrsynda şahsy islegiň we pikirlenmek ukybynyň bardygyna çaganyň düşünmegi zerurdyr.
Mugallymlar bilen gürleşiň;
Çagaňyzy beýleki çagalar bilen gürleşmäge höweslendiriň;
Mekdepde çagaňyz bilen hoşlaşmazdan öň ony köşeşdiriň;
Ony mekdepden mümkin boldugyndan ir alyp gaýdyň;
Çaganyň gorkularyndan gutulmagyna kömek ediň;
Gorkularynyň has ulalmazlygy üçin çaganyň özi bilen ol gorkularyň üstünden gülüň;
Çagany howsala düşürýän ýagdaýlara üns beriň;
Çagaňyz üçin amatly gün tertibini düzüň.
Birinji synp okuwçysy baha almagyň däl-de, bilim almagyň esasy zatdygyny bilmeli. Okamaga bolan höwes baha almagyň üsti bilen döredilmeli däl. Çagadan nähili baha alandygyny soraman, eýsem nähili täze zatlar öwrenendigi barada soramaly. Öz ýalňyşlaryň üstünde işlemeklik, hemme adamlarda bolmadyk möhüm başarnykdyr.
Eger birinji synp okuwçysy bir işi başarmasa, howsala düşmeli däl. Esasy, çagada öwrenmäge höwes bolmaly. Ene-atanyň wezipesi – mekdebe gitjek çaga esasy başarnyklary ösdürmäge, täze zatlary öwrenmäge we dünýägaraýşy giňeltmäge islegiň döremegine kömek etmek. Siziň çagaňyz bilen gyzyklanmagyňyz onuň gowşak taraplaryny güýçlendirip, birinji synpa özüne ynamly we taýýar bolup gelmegine ýardam eder.
Mellekçilere sentýabr aýy üçin maslahatlar.
1.Eger siz awgustda sarymsakdyr sogany ýygnap ýetişmedik bolsaňyz, häzir bu işleriň aýny wagty geldi. Hasyly ýygnamaga guruka we güneşli howada girişiň. Soganyň düýbi ol bolsa, ony mazaly guradyň. Soganyň sülleren gögüni düýbüne gaty golaý kesmeli däldigini ýatdan çykarmaň, ýogsa ol belli bir möhlete saklanan halatynda dessine çüýremek bilen bolar.
2.Eger awgustyň ahyrynda bakja zemlýanikasyny oturdyp ýetişmedik bolsaňyz, ony aýyň birinji ongünliginde ýerine ýetirip bolar. Ösümlik gyşyň aňzaklaryna çenli täze ýere uýgunlaşyp biler. Olary oturtmak üçin güneşli ýeri saýlap almaly.
3.Sentýabryň ahyrynda güýzki sarymsak oturdýarys.
4.Sentýabryň dowamynda heniz sowuk düşmänkä atyzlardan şugundyry ýygnaýarys. Ýapraklaryny çyrpan halatymyzda köki miweli önümiň depejigini zaýalamazlyga çalyşmaly. Çünki belli bir möhlete saklanyş döwründe şeýle önümiň şiresini, tagamyny we reňkini ýitirmegi mümkindir.
5.Kelemi suwarmagy bes edýäris.
6.Topragy güýzki dökünler bilen üpjün edýäris. Kompost we farfor-kaliý dökünleri ýere ol heniz depilmänkä berilmelidir.
Metropoliten muzeýi: dünýä sungatynyň 5000 ýyldan gowrak taryhy.
Metropoliten sungat muzeýi (The Met) Nýu-Ýork şäherindäki Bäşinji şaýolda ýerleşip, dünýäde iň köp barylýan dördünji sungat muzeýidir. «The Met» 1870-nji ýylda amerikaly telekeçiler we sungaty söýüjiler topary tarapyndan esaslandyryldy. Muzeýiň ösmegine uly goşant goşanlaryň hatarynda ilki bilen magnat we haýyr-sahawatçy Nelson Rokfelleriň adyny bellemek gerek. Sebäbi Rokfeller 1969-njy ýylda 3000 gymmatlykdan ybarat bolan ýygyndysyny bu muzeýiň gaznasyna bagyş etdi.
Nýu-Ýorkuň muzeýinde gadymy döwrüň ýadygärliklerinden 3 milliona golaýy, şolar bilen birlikde özboluşly sungat eserleri, amerikan nakgaşlyk suratlary, gadymy heýkeller, saz gurallary, ýaraglar we ş.m gymmatlyklar bar.
Metropoliten sungat muzeýi niderland nakgaşlyk sungatynyň iň gowy nakgaş eserleri, şol sanda — Rogier wan der Weýdeniň, Boshuň, Piter Breýgeliň, şeýle-de Bottiçelli, Rafael, Tintoretta, Tisian ýaly Italiýanyň «Galkynyş» döwrüniň iň ajaýyp eserleri bilen has-da meşhurlyga ýetdi.
Dünýäniň 1720-nji ýylda ýasalan iň köne pianinosy;
Kolt markaly sapançalaryň we rewolwerleriň ähli görnüşleriniň toplumy;
Rembrandtyň 23 suratdan ybarat bolan ýer ýüzündäki iň uly eserler ýygyndysy;
Min dinastiýasynyň keramiki küýzeleri.
Muzeýdäki ähli sungat eserlerini görüp çykmak üçin oňa bir hepdäniň dowamynda her gün aýlanmaly bolýar;
Metropoliten sungat muzeýinde birnäçe meşhur filmler surata düşürildi "baş keşbi janlandyrdy". Olaryň hatarynda «Tomas Krawnyň aldawy», «Owşeniň sekiz jorasy» ýaly filmler bar.
Her hepde muzeýiň esasy gülçüsi Remko van Wlit 1967-nji ýylda esaslandyrylan Uly zal üçin bäş sany ajaýyp gül bezeglerini taýýarlaýar. Bu bezegler «Reader's Digest» neşirýaty tarapyndan üpjün edilip, onuň ýolbaşçysy myhmanlaryň diňe bir sungat eserlerinden däl-de, eýsem ter güllerden hem lezzet almagyny isleýär.
Egin eşik instituty. Eserleriň näzikligi sebäpli, bu ýerde hemişelik sergi bolmaýar. Şeýle-de bolsa, institut ýylda iki gezek belli bir dizaýnere ýa-da stile bagyşlanan tematik sergileri geçirýär. Egin eşik institutynyň sergilerinde Koko Şanel, Iw Sen Loren, Jianni Wersaçe we beýleki meşhur dizaýnerler barada gürrüň berilýär.
Ýaraglar we söweş esbaplary. Ýygyndynyň ilkinji gymmatlyklary 1881-nji ýylda ýerleşdirilip başlandy. Muzeý 1904-nji ýylda Ýewropanyň we Ýaponiýanyň iki sany uly ýygyndysyny satyn alandan soň, ekspozisiýa bütin dünýäde uly meşhurlyk gazandy.
Aziýa bölüminiň ýygyndysy. 35 000-den gowrak sungat eserleri Aziýanyň ähli siwilizasiýalaryndan 4000 ýyllyk sungat taryhyny öz içine alýar. Min dinastiýasyna mahsus bagly kiçijik howly myhmanlaryň ünsüni has-da özüne çekýär.
Gadymy Gündogaryň sungaty. Bu ýygyndynyň 7000-den gowrak eserleri gadymy neolit döwründen başlap, Sasanylar döwletiniň ýykylan ýyllaryna çenli döwri öz içine alýar. Assiriýa şasy Aşur-nasyr-apal II-niň demirgazyk-günbatar köşgüni goran lamassu heýkelleriniň toplumy muzeýiň özboluşly gymmatlygy hasap edilýär.
Muzeýiň «The Metropolitan Museum of Art Bulletin» atly ýylda bir gezek çap edilýän öz neşiri hem bar.
Meşhur filmleriň aýrylmaz bölegine öwrülen Pasquale Bruni, Panerai, Roberto Coin, Bulgari, Carrera Y Carrera ýuwelir bezegleri we beýleki ajaýyp şaý-sepleri.
Çeper filmlerdäki ýuwelir şaý-sepleri – munuň özi filmiň personažynyň häsiýetli aýratynlygy bolup durýar. Olar gahrymanyň özboluşly keşbini açmak bilen tomaşyjyda güýçli täsir galdyrýar. Käbir ýagdaýlarda bolsa, gymmat bahaly şaý-sepler filmiň esasy üns merkezine düşýär, ady dünýä ýaň salýan talaňçylygyň esbabyna ýa-da söýgi hekaýasynyň nyşanyna öwrülýär.
Bu makalada meşhur bezeg öýleriniň şaý-sepleri bilen tomaşyjylaryň hakydasynda galan meşhur filmler barada gürrüň berilýär.
«Universal Pictures» kompaniýasynyň bu romantik filminde, onuň baş gahrymany aýdymçy ýyldyz Ket Waldeziň keşbini janlandyran Djenifer Lopez, «Pasquale Bruni» italýan brendiniň ýuwelir bezeginde surada düşýär. Filmiň dowamynda tomaşaçylar ýaprak ýa-da gülüň kebelek bilen jadyly utgaşmasyny alamatlandyrýan meşhur Giardini Segreti bezeg toplumynyň «Pasquale Bruni» atly şaý-sepiniň gözelligine şeýle-de göreni haýrana galdyrýan «Aleluià» şaý-sepiniň ajaýyp keşbine ser salmaga mümkinçilik aldylar.
Nepis «Pasquale Bruni» bezeg önümleri dünýäniň çar künjeginiň butiklerinde alyjylara hödürlenýär we şol bir wagtyň özünde köp meşhur adamlaryň elýetmez arzuwy bolup durýar.
Gelşik, gözellik berýän el sagatlarynyň tanymal bilermenleri film gahrymanlarynyň goşarlarynda söýgüli brendleriniň nusgalarynyň peýda bolmagyna ýakyndan syn edýärler. Çünki bilermenleriň aýtmagyna görä, sagat - onuň eýesi hakynda umumy pikiri düzmäge ýardam edýän wajyp serişdedir.
Janlandyrýan keşbine görnüklilik goşýan sagatlaryň filmiň gahrymanlarynyň  özboluşlylygynyň nyşanyna öwrülmeginiň sebäbi belkide şundadyr. Mysal üçin, Golliwudyň meşhur aktýorlarynyň ýarysyndan gowragy Italiýanyň «Officine Panerai» markasynyň sagatlarynyň muşdaklarynyň hataryna girýärler. Çünki bu sagatlar özüniň daş görnüşi bilen erjelligi, gaýduwsyzlygy alamatlandyrýarlar. 1996-njy ýylda meşhur aktýor Silwester Staloneniň «Panerai» sagadyny görüp ony «Daň ýagtysy» filminiň surada düşürilmesiniň dowamynda dakynmaga isleg bildirmegi hut ýokarda agzalyp geçilen sebäplere görä bolmaga çemeli. Mundan başga-da «Panerai» sagatlaryny öz goşarlarynda meşhur «Gaýduwsyzlar» uruşganly filminiň üç bölüminiň dowamynda onuň gahrymanlary Dolf Lundgren, Djeýson Stethem we Dueýn Djonson hem götermäge isleg bildiripdirler.
«Panerai» sagatlarynyň taryhy 1860-njy ýylda Florensiýada, «Ponte alle Grazie» köprüsinden başlanýar. Ol diňe bir ilkinji sagat dükany bolman, eýsem Florensiýada sagat ussalaryny taýýarlamak boýunça ilkinji mekdep hem bolupdyr.
«Panerai» modelleri italýan dizaýnynyň we şweýsar tehnologiýalarynyň utgaşmasy bolmak bilen uly islegden peýdalanylýan ýokary sagat zergärçilik sungatynyň önümleri bolup durýarlar.
Netflix kompaniýasynyň komediýa-drama äheňli köp bölümli filmiň sýužeti Parižiň moda senagaty bilen baglanyşyklydyr. Tomaşaçylara Parižiň modasynyň ajaýyp gözelliklerini açyp görkezmek üçin, filmiň esaslandyryjylary bu taslama premium-klassa degişli bolan ýewropa brendleriniň ençemesini çekipdirler. Bularyň arasynda «Roberto Coin» brendiniň kaşaň ýuwelir şaý-sepleri hem bar. Dizaýndaky çäklendirilmedik fantaziýa we ajaýyp ýerine ýetiriliş bu brendiň aksessuarlaryna özboluşlylyk goşýar.
Markanyň esaslandyryjysy Roberto Koinyň pikirine görä, şaý-sepler eýesine üstünlik getirmelidir. Onuň söwda nyşany - şaý-sepleriň içine goýulýan kiçijik gyrmyzy lagyl gaşy bolup durýar. Lagyl - saglygyň, şatlygyň we söýginiň nyşanydyr. Markanyň şaý seplerinde hut şunuň ýaly lagyl gaşynyň bolmagy Roberto Coin brendiniň özboluşly aýratynlygydyr.
Kinematografyň we «Bulgari» ýuwelir öýüniň hyzmatdaşlygynyň onlarça ýyllara uzaýan taryhy bar. Häzirki wagta çenli «Bulgari» brendine degişli ýuwelir şaý-sepleri elliden gowrak filmiň ajaýyp bezegi bolmagy başardy, bularyň içinde «Kleopatra», «Kazino», «Ýokary moda» ýaly tomaşylaryň arasynda uly meşgurlyga eýe bolan filmler hem bar.
Şeýle-de gülgün altyndan bolan gabara ýerleşdirilen we alligatoryň derisinden ýasalan gaýyşly «Retrograde Moonphase» kolleksiýasyna degişli sagat «Demir adam» filminde Marvel komiksleriniň super gahrymany Toni Starkyň elinde hem köp gezek peýda boldy.
«Bulgari» sagatlary demir adamyň keşbini janlandyrýan baş gahryman Robert Dauniniň köp sanly muşdaklarynyň arzuwy bolmak bilen dünýä derejesinde hem uly islege eýedir.
Iňlis ýazyjysy Jon Ronald Ruel Tolkiniň eserleriniň sýužetiniň esasyny çäklendirilmedik hökümdarlygy berýän jadyly halka bilen baglanyşykly wakalar düzýär. Bu film üçin 18 karatlyk altyn ýüzük Täze Zelandiýanyň «Jens Hansen Gold & Silversmith» kompaniýasy tarapyndan ýasaldy. Filmiň surada düşürilişiniň dowamynda bir-birinden ululygy we agramy bilen tapawutlanýan bu halkanyň jemi 15 görnüşiniň ulanylmagy aýratyn bellenilmäge degişlidir. Filmiň epizodlaryndaky her sahna üçin çarçuwada iň amatly görünýän belli bir görnüş saýlanyldy.
Skott Fisdjeraldyň romanyny ekranlaşdyrmak üçin «Tiffany & Co» ýuwelir topary iki ýylyň dowamynda arhiwleriň esasynda 20-nji ýyllara degişli şaý-sepleriň görnüşini dikeldipdirler.
Filmiň epizodlaryndaky dürli görnüşli bilezikler, halkalar, ýeňe dakylýan gysgyçlar we ýüzükler ýaly gymmat bahaly şaý-sepleriň arasynda agramy 25 karatlyk ak we sary brilliantlardan we merjenlerden ybarat bolan “Sawoý” atly tiara has hem tapawutlanýar.
Filmiň dowamynda tomaşaçylara ýakynladylyp görkezilen uly göwherli nika ýüzügi bolsa, baş gahryman Deýziniň baýlygyň peýdasyna söýgüden ýüz öwürmegini alamatlandyrýar.
2013-nji ýylda ekranlara çykan «Otlamak» atly başdan geçirme äheňli we uruşganly filmiň üns merkezindäki şaý-sepler Ispaniýanyň “«Carrera Y Carrera»  brendi tarapyndan hödürlendi. Filmiň sýužedine görä onuň baş gahrymanlary tarapyndan ýöredilýän ýuwelir dükänyny ussat talaňçylar talamagy meýilleşdirýärler.
130 ýyldan gowrak taryhy bolan «Carrera Y Carrera»  ýüwelir öýi, eýýäm XX-nji asyryň başynda Ispaniýada şaý-sepleri öndürmekde jedelsiz lider bolmagy başardy. Önümleri dünýä derejesinde uly meşhurlyga eýe bolan «Carrera Y Carrera»  brendi  Ispaniýanyň şa maşgalasy üçin niýetlenilen şaý-sepleri döredýän ýeke-täk ýuwelir öýidir.
Meşhur filmlerde janlandyrylýan keşpleri, «Berkarar» söwda we dynç alyş merkezindäki «Gold Palace» dükanyna baryp görmek bilen, siz hem gaýtalap, hat-da olardan üstün çykyp hem bilersiňiz. Eksklýuziw ýuwelir bezegleriň butiginde alyjalara: dünýä belli Bulgari, Panerai, Zenith, Buccelati, Pasquale Bruni, Magerit, Roberto Coin, Korloff, Utopia, Carrera Y Carrera, Baccarat & Christofle we beýleki meşhur zergärçilik öýleriniň şaý-sepleri hödürlenýär.
Butigimizdäki şaý-sepleriň her biri özboluşly we sany çäklendirilen kolleksiýalaryň wekili bolup durýar.
Milan Kotaras: basketbol boýunça ýygyndy toparyň V Aziadada üstünlik gazanmaga mümkinçiligi bar.
Geçen ýylyň sentýabrynda serbiýaly hünärmen Milan Kotaras “Olimpiýa raýdaşlygy” maksatnamasynyň çäklerinde Aşgabatda bäsketbol toparlarynyň tälimçileri üçin okuw geçdi. Ýedi günliük okuw-türgenleşigini Halkara basketbol federasiýasyň ýardam bermeginde Halkara olimpiýa komiteti gurnady. Şol döwürde milli basketbol federasiýasy serbiýaly tälimçi bilen hyzmatdaşlygyň geljegini ara alyp masalahatlaşdy. Şu ýylyň fewralynda bolsa Türkmenistanyň basketbol milli federasiýasy Milan bilen 3х3 formatda zenanlar we erkekler ýygyndy toparlarymyzy Ýapyk binalarda we söweş sungaty boýunça V Aziýa oýunlaryna taýýarlamaga şertnama baglaşdy.
-Milan, siziň milli ýygyndylaryň tälimçisi bolup işläp başlanyňyza ýarym ýyldan gowrak wagt geçdi. Türkmenistanda işlemek nähili eken?
-Federasiýanyň ýolbaşçylary meni hemmetaraplaýyn goldaýarlar, döredilen iş şertlere we tälimçiler toparyndan kärdeşlerim we oýunçylar bilen özara düşünşip işleýändigimden hoşal.
-Toparda oýnajaklar belli boldumy?
-Men zenanlar we erkekler ýygynylarynyň arasynda Türkmenistanyň çempionatlarynyň wideoýazgylaryna syn etdim, tejribeli tälimçi, milli basketbol federasiýasynyň başlygynyň wezipeini ýerine ýetirýän Nariman Welişaýew bilen ýygyndy topara dalaşgärler babatda maslahatlaşdym. Zenalaryňam, erkekleriňem arasynda ýurduň ençeme gezek çempiony bolan iň gowy oýunçylar Aşgabayň “Türkmenistan” toparynda oýnaýar eken. Netijede zenanlar we erkekler ýygyndy toparlary düzüldi, häzir olaryň hersinde sekiz oýunçy bar. Şunda sportuň dürli görnüşinde bolşy ýaly tälimçi üçin iň kyn pursat gelýär--tilsim taýýarlykda gowşaklar çykarylmaly--ýygyndylaryň hersinde alty basketbolçy bolmaly.
-3х3 basketbolunyň adaty görnüşden näme tapawudy bar?
-Birnäçe tapawudy bar. Birinji tapawudy -ýaryşlar ýeke torly meýdançada geçirilýär. Şunda oýun çakgan, ýokary depginde geçýär, türgeniň diňe bir taktika-beden taýýarlygy ýeterlik däl, oňa çydamllylygam gerek. Adaty basketbolda her oýunçynyň belli bir oýnaýan ýeri bolsa, munda türgenler hemmetaraplaýyn oýnamagy başarmaly.
-Üstünlük gazanmagyň şertleri barada aýdaýsaňyz?
-Ozaly bilen hemmeler toparyň bähbidine oýnamaly. Oýunçylaryň hemmesi tälimçiler ştabynyň öňde goýan wezipesine gowy düşünip, ony ýerine ýetirmäge çalyşýarlar. Şu ýylyň maýynda Bakuwda geçirilen V Yslam raýdaşlygy oýunlary baş tälimçi hökmünde meniň üçin hakyky synag boldy. Onda oglan-gyzlarymyz gowy oýnap, güýçlileriň dörtlügine girdiler. Iýun aýynda Fransiýanyň, Italiýanyň, Germaniýanyň, Şweýsariýanyň ýygyndy toparlary ýaly Ýewropanyň iň güýçli toparlarynyň gatnaşmagynda Fransiýada halkara ýaryşy geçirildi, ol bize toparyň güýçli we gowşak tarapyny seljermäge mümkinçilik berdi, taýýarlygyň taktiki-tehniki ugruny kämilleşdirmegi dowam etmelidigimizi görkezdi. Şol synag duşuşyklaryndan soň zenanalr ýygyndy toparymyz dünýä çempionatyna gatnaşdy, onda Ispaniýanyň we Fransiýanyň ýygyndylaryndan utulyp, Wenesuelanyň toparyny utdy.
-Oýunlary haýsy gyzlara kyn düşdi?
-Oýunlaryň üçüsem ýeňil düşmedi. Garşydaşlarymyz-güýçli, dözümli oýnaýan zenanlardy. Elbetde, şeýle oýunlaryň geçiriliş düzgüninde her anyk duşuşyga jikme-jik taýýarlyga wagtam bolmaýar, ýöne soňky oýunda gyzlarymyz oýunda meniň diýenimi doly ýerine ýetirip, ýeňiş gazandylar. Halkara ýaryşlaryndan soň okuw-türgenleşik ýygnanşygynyň çäklerinde beýleki ýurtlaryň toparlary bilen duşuşyklar geçirildi.
-Uly ýaryşlarda taýýarlykda şol oýunlaryň ähmiýeti ulumy?
-Iýulda Serbiýanyň Zlatibor şäherinde ýerli toparlaryň birnäçesi bilen duşuşdyk. Häzirki wagtda serb klublarynyň dünýäde güýçllileriň biridigini öz ildeşlerine guwanýan hünärmen hökmünde aýdasym gelýär. Serbiýanyň erkekler ýygyndysy dünýä çempionydyr. Şonuň üçinem basketbol milli federasiýasynyň ýolbaşçylary bilen maslahatlaşyp, Serbiýada okuw-türgenleşik ýygnaşygyny geçirmegi makul bildik. Topar deslapdan netijesini hasaplap, ortaça ýa-da gowşak topary saýladygy bes--ol ýeňlişe getrýän ýoldur. Men haýsy topar bilen oýnamaly diýip pikir edemok- biz islendik topara garşy durmaga taýýarlanýarys. Esasy şert-garşydaşlarymyz güýçli, tejribeli bolmaly. Awgustyň 14-22-i aralygynda 3х3 formatda basketbol infrastrukturasynyň ösen ýeri bolan Türkiýede okuw-türgenleşik ýygnanşygyny geçirmekçi, ýerli klublar bilen birnäçe oýun geçirmäge ylalaşyk gazanyldy.
-Gowy toparyň tapawudy nämede?
-Durnukly oýny. Gowy topar birsydyrgyn gowy oýnaýar. Dogry, käbir ýagdaýlarda ol doly güýjünde oýnap bilmese-de, oýnuň netijesine zeper etmeýär. Bizem şoňa ymtyýarys. Häzir topara zehinli türgenleri ýygnadyk, gyzykly, gowy oýun görkezmäge mümkinçiligimiz bar. Ýurtda geçiriljek Aziada ýaş topar üçin çylşyrymly we jogapkärli synag, şonuň üçinem janköýerlerden toparlarymzy goldamagy haýyş edýärin- ol ýeňşe höwes döredýär.
Milli futbol ýygyndymyz bilen taryha tarap - 2010.
2010-njy ýyl türkmenistanly futbol janköýerleriniň, esasan hem, milli ýygyndymyzyň oýunlaryny yzarlaýanlaryň ýadyndan çykmasa gerek. Ýazguly Hojageldiýewiň ýolbaşçylygyndaky ýygyndymyz AFK-nyň Çagyryş kubogynyň finalyna çykdy. Berdi Şamyradow ilki bolup hasaby açanam bolsa, demirgazyk koreýalylar oýnuň ahyrynda hasaby deňlediler. O-da hiç, netije 11 metrlik jerime urgularyna bagly bolan duşuşykda milli ýygyndymyz 4:5 hasabynda ýeňildi. Ýöne möwsümi milli ýygyndymyzyň halkara derejede şowly çykyş eden möwsümleriniň hataryna goşup bolar. AFK-nyň Çagyryş kubogy yklymyň aşaky derejedäki halkara ýaryşlarynyň biri bolan hem bolsa, milli ýygyndylaryň, şol sanda Türkmenistanyň milli ýygyndysynyň hem kämilleşip, tejribe toplamagynad uly ähmiýete eýe boldy.
2010-njy ýylyň senenamasynda milli ýygyndymyzyň 4 duşuşygy bar. 11 günüň dowamynda geçirilen şol duşuşyklaryň ählisi hem AFK-nyň Çagyryş kubogyna degişlidir. Şeýlelikde, milli ýygyndymyz 2010-njy ýyldan şu güne çenli 38 duşuşyk geçirildi, olaryň 30-sy resmi, 8-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 2/2/0 (häzirki güne çenli: 17/8/17). Pökgi gatnaşygy: 5/2 (häzirki güne çenli: 54/50).
Demirgazyk Koreýa — Türkmenistan — 1:1 (Türkmenistanyň goly: Mämmedaly Karadanow 36’).
Türkmenistan — Gyrgyzystan — 1:0 (Türkmenistanyň goly: Begli Nurmyradow 70’).
Täjigistan — Türkmenistan — 0:2 (Türkmenistanyň gollary: Arslanmyrat Amanow 33’, Didargylyç Urazow 42’).
Türkmenistan — Demirgazyk Koreýa — 1:1 (Türkmenistanyň goly: Berdi Şamyradow 34’).
Milli futbol ýygyndymyz bilen taryha tarap — 2011.
2011-nji ýylda milli ýygyndymyz 5 sany resmi duşuşyk geçirdi. Olaryň üçüsi Çagyryş kubogy — 2012-niň saýlama tapgyry, ikisi bolsa 2014-nji ýyldaky dünýä çempionatynyň saýlama duşuşygydyr. AFK-nyň ýaryşynda iki ýeňiş, bir deňlik bilen ýoluny dowam etdirmäge mümkinçilik gazanan türkmen futbolçylary dünýä çempionatyna çykmak ýolunda Indoneziýanyň böwedinden geçip bilmediler. Şeýlelikde, milli ýygyndymyz 2011-nji ýyldan şu güne çenli 34 duşuşyk geçirildi, olaryň 26-sy resmi, 8-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 2/2/1 (häzirki güne çenli: 15/6/17). Pökgi gatnaşygy: 10/6 (häzirki güne çenli: 54/50).
Pakistan — Türkmenistan — 0:3 (Türkmenistanyň gollary: Didargylyç Urazow 6’, Arslanmyrat Amanow 46’, Mämmedaly Karadanow 86’).
Taýwan — Türkmenistan — 0:2 (Türkmenistanyň gollary: Berdi Şamyradow 73’, Guwanç Hangeldiýew 76’).
Türkmenistan — Hindistan — 1:1 (Türkmenistanyň goly: Gahrymanberdi Çoňkaýew 52’).
Türkmenistan — Indoneziýa — 1:1 (Türkmenistanyň goly: Wýaçeslaw Krendelýew 12’).
Indoneziýa — Türkmenistan — 4:3 (Türkmenistanyň gollary: Arslanmyrat Amanow 72’, Berdi Şamyradow 84’, Gahrymanberdi Çoňkaýew 87’).
Milli futbol ýygyndymyz bilen taryha tarap - 2012.
2012-nji ýylda futbol boýunça milli ýygyndymyz AFK-nyň Çagyryş kubogynyň finalyna çenli baryp bildi. Finalda Demirgazyk Koreýadan utulyş bu kubogy ýurdumyza alyp gelmek arzuwyna böwet boldy. Umuman, Rumyniýadan 4:0 hasabyndaky utulyş bilen başlasa-da, 2012-nji ýyl milli ýygyndymyzyň halkara ýaryşlarda üstünlikli çykyş eden ýyllarynyň biri boldy. Ýylyň dowamynda 8 duşuşyk geçirilip, şolaryň 5-si resmi, 3-si ýoldaşlyk duşuşygydyr. Şeýlelikde, milli ýygyndymyz 2012-nji ýyldan şu güne çenli 29 duşuşyk geçirildi, olaryň 21-si resmi, 8-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 5/1/2 (häzirki güne çenli: 13/4/16). Pökgi gatnaşygy: 14/10 (häzirki güne çenli: 44/44).
Rumyniýa — Türkmenistan — 4:0.
Türkmenistan — Maldiwler — 3:1. (Türkmenistanyň gollary: Ruslan Mingazow 33’, Gahrymanberdi Çoňkaýew 78’, Arslanmyrat Amanow 85’).
Palestina — Türkmenistan — 0:0.
Nepal — Türkmenistan — 0:3 (Türkmenistanyň gollary: Elman Tagaýew 7’, awtogol 79’, Guwanç Hangeldiýew 89’).
Türkmenistan — Filipppinler — 2:1 (Türkmenistanyň gollary: Arslanmyrat Amanow 80’, Gahrymanberdi Çoňkaýew 86’).
Türkmenistan — Demirgazyk Koreýa — 1:2 (Türkmenistanyň goly: Berdi Şamyradow 2’).
Wýetnam — Türkmenistan — 0:1 (Türkmenistanyň goly: Wladimir Baýramow 57’).
Türkmenistan — Laos — 4:2 (Türkmenistanyň gollary: Aleksandr Boliýan 17’, Akmyrat Jumanazarow 29’, Guwanç Abylow 47’, Süleýman Muhadow 65’).
Milli futbol ýygyndymyz bilen taryha tarap - 2013.
Futbol boýunça milli ýygyndymyz 2013-nji ýylda iki duşuşyk geçirdi. Şolaryň ikisi hem resmi duşuşyk bolup, olar AFK-nyň 2014-nji ýylda geçiriljek Çagyryş kubogynyň saýlama tapgyrydyr. Şeýlelikde, milli ýygyndymyz 2013-nji ýyldan şu güne çenli 21 duşuşyk geçirildi, olaryň 16-sy resmi, 5-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 1/0/1 (häzirki güne çenli: 8/3/14). Pökgi gatnaşygy: 7/1 (häzirki güne çenli: 30/34).
Türkmenistan — Kamboja — 7:0 (Türkmenistanyň gollary: Arslanmyrat Amanow 7’, Wladimir Baýramow 23’, Wladimir Baýramow 36’, Berdi Şamyradow 74’, Guwanç Abylow 81’, Gurbangeldi Batyrow 87’).
Filippinler — Türkmenistan — 1:0.
Milli futbol ýygyndymyz bilen taryha tarap.
Futbol boýunça milli ýygyndymyz 2017-nji ýylda Türkmenistanyň at gazanan tälimçisi Ýazguly Hojageldiýewiň ýolbaşçylygynda çykyş edýär. 10-njy oktýbarda Singapuryň ýygyndysy bilen boljak duşuşyga çenli, milli ýygyndymyz şu ýyl 4 duşuşyk geçirdi. Olaryň biri ýoldaşlyk duşuşygy, üçüsi bolsa Aziýa çempionatynyň saýlama tapgyrynyň duşuşygydyr. Şol 4 duşuşykda bir gezek ýeňiş gazanyp, bir duşuşygy hem deňme-deňlikde tamamlan türkmen futbolçylary 2 duşuşykda ýeňdildiler. Pökgüleriň gatnaşygy 6/6.
4. Resul Hojaýew 1.
Milli ýygyndymyz 2016-njy ýylda 4 duşuşyk geçirdi. Gyzykly tarapy, şolaryň ählisi hem myhmançylykda geçirilen duşuşyklardyr. Ildeşlerimiz şolaryň diňe birinde, ýöne iň esasysynda (Hindistan — Türkmenistan) ýeňiş gazandylar. Myhmançylykda geçirilen 3 ýoldaşlyk duşuşugy bolsa ýer eýeleriniň ýeňşi bilen tamamlandy. Şeýlelikde, soňky 2 ýylda 8 duşuşyk (4-si resmi, 4-si ýoldaşlyk duşuşygy) geçiren milli ýygyndymyz 2 duşuşykda ýeňdi, 5 duşuşykda ýeňildi, bir duşuşyk bolsa deňme-deňlikde tamamlandy. Ýylyň netijeleri boýunça pökgi gatnaşygy: 2/6 (häzirki güne çenli 8/12).
Oman — Türkmenistan — 1:0.
Gyrgyzystan — Türkmenistan — 1:0.
Täjigistan — Türkmenistan — 3:0.
6. Ahmet Ataýew 1.
2018-nji ýylda Russiýa Federasiýasynda geçiriljek dünýä çempionatynyň saýlama tapgyry milli ýygyndymyzyň 2015-nji ýylda geçiren duşuşyklarynyň agramly bölegini düzdi. Şol ýyl myhmançylykda geçiren duşuşyklarynyň ählisinde ýeňlen futbolçylarymyz öz meýdanyndaky duşuşyklaryň diňe birini deňme-deňlik bilen tamamlady, galanynda ýeňiş gazandy. Umuman, 2015-nji ýylda 8 duşuşyk geçirildi, şolaryň birisi ýoldaşlyk, galan 7-si resmi duşuşykdyr. Şeýlelikde, 3 ýylda 16 duşuşyk geçirildi, olaryň 11-si resmi, 5-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 3/1/4 (häzirki güne çenli: 6/3/11). Pökgi gatnaşygy: 9/15 (häzirki güne çenli: 17/27).
Guam — Türkmenistan — 1:0.
Milli ýygyndymyz 2014-nji ýylda 3 duşuşyk geçirdi. Bary-ýogy 5 günüň dowamynda geçirilen şol duşuşyklaryň üçüsi hem AFK-nyň Çagyryş kubogynyň çäginde geçirilen oýunlardyr. Ýaryşa 5:1-lik ýeňiş bilen başlan milli ýygyndymyz soňky iki duşuşygynda garaşylmadyk utulyş bilen ýaryşy şowsuz tamamlady. Şeýlelikde, milli ýygyndymyz 2014-nji ýyldan şu güne çenli 19 duşuşyk geçirildi, olaryň 14-si resmi, 5-si ýoldaşlyk duşuşygydyr. Ýylyň netijeleri boýunça ýeňiş, deňlik, utulyş: 1/0/2 (häzirki güne çenli: 7/3/13). Pökgi gatnaşygy: 6/6 (häzirki güne çenli: 23/33).
Türkmenistan — Filippinler — 0:2.
MILLIONERIŇ HAÝYR-SAHAWATY.
Dünýä belli ykdysady neşirler millionerleriň sanawyny yzygiderli çap edip durýarlar. Olarda dünýäniň ähli künjüne wekilçilik edýän adamlaryň atlaryna duşmak bolýar. Hytaýly Sýun Şuihuanyň ady bolsa diňe bir ykdysady neşirlerde däl, eýsem dünýäniň habar beriş serişdeleriniň ençemesinde agzalyp geçildi. Eýsem, munuň nähili sebäbi barka?
Onuň gurluşyk pudagynda özüniň millionlaryny gazanandygy üçinmikä? Onuň üçin däldir. Sebäbi dünýäde müňlerçe adam şol pudakda özüniň millionlaryny gazandy.
Ýa polat guýýan zawodyň eýesi bolanlygy üçinmikä? Munuň üçinem däldir. Ady agzalan zawodlar hem dünýäde sanardan kän.
Öz watandaşlarynyň haýyr-sahawat maksatly taslamasyny ilkinjileriň hatarynda dünýä «buşlan» hytaýly žurnalistler Sýun Şuihuanyň meşhurlygynyň «syryny» äşgär etdiler.
Ýaşy 60-a ser uran millioner Sýun Şuihua işewürlik dünýäsinde belli bir sepgide ýeteninden soňra özüne bu işde ýakyndan kömek eden obadaşlarynyň 18-sine ähli amatlyklary bolan kaşaň jaýlary sowgat edipdir.
Ýöne ol munuň bilen çäklenmändir. Özüniň kemala gelen obasynyň hemme ilatynyň täze jaýda ýaşamagyny üpjün etmegi ýüregine düwüpdir. Şeýlelikde, ol köne jaýlaryň ornundan ýene-de 72 maşgala üçin täze jaýlary gurup beripdir. Bir söz bilen aýdanyňda, ol uçdantutma ähli obadaşlaryna täze jaý sowgat beripdir.
Minimalizm stilindäki halylar – sadalyk we sazlaşyklyk.
Minimalizm – munuň özi diňe bir içerki bezeg bolman, eýsem erkinlige we aramlyga esaslanýan durmuş pelsepesi bolup durýar. Ýetip boljak iň uly ýagtylyk we giňişlik – minimalizmiň içerki bezegdäki esasy ýörelgeleri hökmünde öňe çykýar.
Munuň dowamynda, minimalistik stili üçin aksessuarlar, hususanda haly önümleri – aýratyn nygtalmaga mynasypdyr. Bu biçüwdäki halylaryň bezeg bermek däl-de, eýsem funksional bolmak wezipesi bardyr. Bularyň maksady – öýüň gelşigini saklamak we açyk öwüşginleri döretmekdir.
Minimalizm çal, goňras ýa-da ak bitarap reňkli adaty inedördül ýa-da göniburçly önümleri ulanmagy göz öňünde tutýar.
Goňras haly önümleri, belki-de, içerki bezeg üçin iň köp taraply önümler bolmaga çemeli. Aýdyň, ýeňil we gelişikli bolmak bilen – goňras reňkdäki haly önümleri özüne köp üns çekmeýär we minimalistik giňişligiň üstüni ýetirýän ajaýyp serişde bolýar.
Nurana, göze ýakymly we şol bir wagtyň özünde-de kän bir üns çekmeýän çal halylar minimalizm stilindäki öýüň bezegi bilen sazlaşykly utgaşýar we uzak wagtyň dowamynda onuň aýrylmaz bölegine öwrülýär. Bu reňkiň ähmiýetli aýratynlygy – ony giň çäklerde ulanmak mümkinçiliginde jemlenýär, şunuň ýaly haly önümlerini ýeňillik bilen bir otagdan başga otaga geçirip bolýar.
Ak halylar bolsa, garamtyl biçüwli içerki öý bezegi bilen sazlaşykly utgaşyp, onuň ajaýyp keşbiniň üstüni ýetirýär. Hut şunuň ýaly halylar içerki bezege arassalylygyň we aýdyňlygyň öwüşginini berýär, otagy giň we uly görkezýär.
«Arzuw haly» dükany, şunuň ýaly nepis, köp taraply halylaryň dürli görnüşleri bilen alyjylaryň göwnüni göterýär. Yzygiderli geçirilýän bazar seljerme işleriniň netijesinde dükanyň haly önümleriniň üsti ýokary hilli häzirki zaman görnüşler bilen doldurylýar.
Dükanda ýokary hilli sintetik, ýüpek, ýüň, pagta ýaly dürli materiallardan dokalan halylar we başga-da köp önümler alyjylara hödürlenýär.
Mobil telefona tok energiýasyny (заряд) nädip tiz bermeli?
Mobil telefonlar gündelik durmuşymyzda ulanylýan iň wajyp enjamlaryň biri bolup durýar. Häzirki wagtda mobil telefonsyz adamy göz öňüne getirmek kyn. Kä halatlarda, ony tok energiýasy bilen üpjün etmeklik ýatdan çykyp, zerur bolan wagty onuň gutarýan ýagdaýlaryna hem gabat gelmek bolýar. Şular ýaly ýagdaýlar üçin, mobil telefonlaryny tok energiýasy bilen tiz üpjün etmeklik boýunça okyjylarymyz üçin birnäçe peýdaly maslahatlary taýýarladyk.
Eger telefonyňyzda internet açyk bolsa, hususan-da 4G ulgamda duran bolsa, telefonyňyz has köp energiýa sarp eder. Telefonyňyza tok energiýasyny berýän mahalyňyz interneti öçürseňiz maksada laýyk bolar.
Gaty seýrek ýagdaýlarda telefon tok energiýasy bilen üpjün edilende onuň ekranynyň açyk galandygyny görmek bolýar. Ekran telefonyňyzyň 60% energiýasyny sarp edýär. Şol sebäpli, ekrany hem oçürmegi (blokda goýmagy) unutmaň.
Tok energiýasy bilen üpjün edilende mobil telefonyňyzy “Uçuş” (режим «Полет») tertibinde goýuň. “Uçuş” tertibi saýlananda jaňlar we “sms”-ler gelmez, emma tok energiýasynyň tiz alynmaklygyna ýardam berer. Sebäbi, “Uçuş”-da telefondaky ähli prosesler we programmalaryň işi wagtlaýyn bes edilip, diňe iň zerurlary işlär, netijede, artykmaç prosesler telefonyň wagtlaýyn ýadynda ýer almaz. Şeýle-de, ýene maslahat berilýän usullaryň biri – telefony öçürip goýmaklyk. Bu hem onuň tok energiýasyny tiz almaklygyna ýardam berer.
Mobil telefonyňyza tok energiýasyny onuň zawod kabelinden beriň, ýa-da ulanylýan kabelleriň hili ýokary bolsun. Arzan, emma pes hilli kabelleri ulanmaň, olar tok energiýasyny örän haýal berýärler, wagtyň geçmegi bilen bolsa işjeň däl ýagdaýa gelerler.
Telefonyňyza tok energiýasyny diwardaky tok çeşmelerinden beriň. USB kabel arkaly kompýuter enjamlaryndan, awtoulagdan berseňiz onuň tok energiýasy haýal dolar.
Mobil telefonuňyzy tok energiýasy bilen üpjün edeniňizde onuň ýerleşýän ýerindäki howa şertleriniň maýyl bolmasyny üpjün ediň, örän yssy bolmasyn, şu şertler hem onuň tok energiýasyny kadaly we tiz almagyna täsir edýär.
Ýanyň bilen göterilýän tok energiýasyny beriji enjamlary (power banks) ulanyň. Uzak ýola gideniňizde ýa-da tok ýok ýerlerinde bu enjamlar size ýardam berer.
Tok energiýasy bilen üpjün edeniňizde, tok beriji serişdä üns beriň, eger 2 amper bolsa – ortaça wagtda, 2 amperden uly bolsa tiz wagtda tok energiýasyny berer.
Mongoliýa Aşgabatdaky 3x3 basketbol boýunça ýaryşyň altyn medallaryna dalaş edýär.
Aşgabat şäherinde 17-27-nji sentýabr aralygynda geçiriljek Ýapyk binalarda we söweş sungaty boýunça V Aziýa oýunlarynyň çäginde iň meşhur ýaryşlaryň biri bolan 3x3 basketbol ýaryşy üçin meýdança bireýýäm taýýar.
2020-nji ýylda geçiriljek indiki Olimpiýa oýunlarynyň maksatnamasyna sportuň bu görnüşiniň girizilmegi bilen 3x3 basketbol dünýä ýüzünde has giň meşhurlyga eýe boldy. Gündogar Aziýanyň ösüp barýan ýurtlaryň biri Merkezi Aziýa sebitinde geçirilýän iň uly gerimli köpugurly sport çäresine gatnaşjakdygyny mälim etdi.
Mongoliýanyň erkekler we zenanlar ýygyndy toparlary Aşgabat 2017-de ilkinji gezek çykyş ederler. Tejribesiniň azlygyna garamazdan, mongoliýaly türgenler medal aljakdyklaryna ynanýarlar.
2009-njy ýylda Wýetnamyň Ho Şi Min şäherinde Ýapyk binalarda Aziýa oýunlarynyň çäginde geçirilen 3x3 basketbol ýaryşynda erkekleriň arasynda Eýranyň topary, zenanlaryň arasynda bolsa Tailandyň topary çempion adyna mynasyp boldy.
Mongoliýanyň türgenleri ýaryşlaryň hiç birine gatnaşmadylar, emma olaryň tälimçisi Tulga Suhbaatar toparlaryň Aşgabat şäherde üstünlikli çykyş etjekdigini ynam bilen habar berýär: “Biziň esasy maksadymyz – baýrakly üç orunlaryň birini eýelemek we geljekde çempion bolmak. Her bir topar we türgen çempion bolmagy arzuw edýär. Toparlarymyzyň ikisiniň-de mynasyp çykyş etjekdigine, hem zenanlaryň, hem erkekleriň toparynyň üstünlik gazanjakdygyna hiç hili şübhämiz ýok”.
Öz ýurdunyň milli ýygyndy toparlarynyň tejribesiniň köp däldigine garamazdan, Tulga 18-nji sentýabrda başlajak 3x3 basketbol ýaryşlarynda öz ildeş türgenleriniň iň ussat toparlaryň garşysyna durup biljekdigine we 24-nji awgustda geçjek final tapgyryna ýetip biljekdigine ynanýar.
Tulga: “Aziýanyň käbir ýurtlarynda 3x3 basketbol has ösen sport görnüşleriniň biridir. Mysal üçin, Hytaý, Koreýa Respublikasy, Ýaponiýa, Filippinler we Eýran. Emma Mongoliýanyň topary bu ýurtlaryň garşydaşynyň biri hökmünde çykyş eder we medal üçin ýaryşar” diýip belledi.
Sportuň şu görnüşiniň Olimpiýa oýunlarynyň maksatnamasyna goşulmagy örän göwnejaý boldy, sebäbi bu sport tiz wagtyň içinde dünýäniň dürli künjeklerine ýaýrady. Bu hem Tulgany begendirýän ýagdaýlaryň biridir. Ol bu barada şeýle habar berdi: “Bu mongoliýalylar üçin örän gowy täzelik boldy. Olimpiadada sportuň oýun görnüşleri boýunça gatnaşmak biz üçin hasyl bolmajak arzuwdy. 3x3 basketbolyň Olimpiýa oýunlaryna goşulmagy biz üçin täze mümkinçilikleri döretdi. Köçede oýnalýan 3x3 basketbol oýny Mongoliýada her bir çaganyň iň gowy görýän oýnudyr we mongoliýalylaryň beden gurluşy üçin iň amatly sport görnüşidir. Biziň baş maksadymyz Olimpiýa oýunlaryna gatnaşmaga hukuk gazanmakdyr we Mongoliýanyň 3x3 basketbol birleşigi bu maksada ýetmegiň üstünde örän alada edýär”.
Sportuň bu görnüşiniň Aşgabat şäherinde täze mümkinçilikleri açmagyna garaşylýar, Tulga bolsa oýun meýdançasynyň daşynda gazanyljak ýokary üstünliklere berk ynam bildirýär.
Muny bilmek peýdaly: «Windows 10»-da gijeki iş tertibi.
Agşamlaryna, garaňkyda kompýuter başynda işläp gören bolsaňyz gerek. Yşygy örän ýagty bolan ekranda hat ýazmak ýa-da dürli işler bilen meşgullanmak gözüňiziň ýadamagyna eltýär. Şular ýaly ýagdaýlarda ekranyň yşygynyň örän ýagty bolan ýerlerini ýapyga, gözüňiziň öwrenşäýjek reňkine öwrüp bolarmy? Bu soraga makalamyzda jogap taýýarladyk.
Syçanjygyň çep düwmesi bilen “Центр уведомлений” şekiljigiň üstüne basyň. Bu şekiljik ýumuşlar panelinde, sagadyň sag tarapynda ýerleşdirilen.
Gijeki iş tertibini işjeň ýagdaýa getirmek üçin açylan menýudan “Ночной свет” ýazgyly dörtburçyň üstüne basyň. Ýazga ikinji gezek basylanda gijeki iş tertibi işjeň däl ýagdaýa gelýär.
Açylan menýuda “Ночной свет” ýazgysyny tapmasaňyz, “Развернуть” diýleni saýlamaly we menýudaky ähli ýazgylar görüner.
Ýumuşlar panelinden “Центр уведомлений” penjiresini açyň.
“Ночной свет” ýazgyly dörtburçyň üstüne syçanjygyň sag düwmesi bilen basyň we “Перейти к параметрам” ýazgysyny saýlaň.
Açylan penjirede “Параметры ночного света” saýlaň.
Netijede gijeki reňk sazlamalaryny (Цветовая температура ночью) ýerine ýetirip bilersiňiz. Reňkler hakyky wagt tertibinde sazlanylýar.
“Windows 10”-da gijeki iş tertibiniň awtomatiki usulda işjeňligini sazlamak mümkinçiligi hem göz öňünde tutulan.
Ýumuşlar panelinden “Центр уведомлений” penjiresini açyň.
“Ночной свет” ýazgyly dörtburçyň üstüne syçanjygyň sag düwmesi bilen basyň we “Перейти к параметрам” diýen ýazgyny saýlaň. Açylan penjirede “Параметры ночного света” ýazgynyň üstüne basyň.
“Запланировать” diýlen ýerde düwmäni saga süýşürip, “Вкл.”, ýagny işjeň ýagdaýa geçiriň. Soňra bolsa gijeki iş tertibiniň işjeň wagtlaryny girizip sazlap bilersiňiz.
Myrat Annaýew: «3:1 hasaby hiç hili tötänlik däl!».
−Myrat, birinji oýundaky ýeňşiňiz bilen gutlaýas. Höwri köp bolsun! Aňsat geçmedik oýunda gowy netije gazanmak ýeňil düşmedik bolsa gerek, umuman oýun hakyndaky pikirleriňizi aýdaýsaňyz.
−Oýun garaşylyşy ýaly, çekeleşikli geçdi. Meýdanyň her ädimi däl, her garşy üçin göreşildi diýseň ýerlikli bolar. Özüňizem görensiňiz,  iki toparam derwezäniň öňünde birnäçe howply pursatlary döretmegi başardy. Meýdançanyň doňakdygy oýunçylaryň özlerini doly açyp görkezmegine päsgelçilik berenem bolsa, bu  amatsyz şertiň iki tarapa-da deňdigini bellemeli. Ýöne şowlulyk biziňkilik boldy, ýagny Bişkekde  biz meýdan eýesi bolmasagam, amat eýesi bolduk diýip bolar.
−Topara ýeňiş getiren goluň ikisinem öz adyňyza ýazdyňyz...
−Futbol−toparlaýyn oýun. Ondaky her hüjüm toparlaýyn gurnalýar. Gollaram toparymyzyň goly, menem öz borjumy ýerine ýetirdim. Birinji golda “Dordoýyň” jerime meýdançasyndaky açyk galdyrlan ýerinden girdik, ikinjisem, garşylyklaýyn  hüjüm esasynda. Möwsümiň ilkinji resmi oýnunda, onda-da  şeýle möhüm halkara oýundaky goly meniň adyma ýazylmagyna ýardam beren topardaşlaryma sag bolsun aýdýan.
−Myrat, umuman 3:1 netijä garaşypmydyňyz, ýa ol siz üçin tötänlikmi?
−Ýok, 3:1 hasaby hiç hili tötänlik däl. Bu oýunda amat bir topara gülip bakdy, beýlekiniňki çüwmedi diýseň bolar. Çünki amat gelmedi diýip, haçan-da derwezä edilen yzygiderli hüjümler paşmadyk ýagdaýynda aýdylýar. Amat gelende bolsa, şol derwezä edilen hüjümler gola aýlanýar. Tötänlik diýibem, haçan-da hüjüm diýip atlandyrybam bolmajak top uzatmalardan gol geçirilse, ýagny sebäbini, oýun gurnaýyş usulyny  düşündirip bolmajak ýagdaýlara aýtsa bolar.  Men islendik hasaba garaşypdym, soň nädip tötänlik diýeýin. Bu bir oýun, öňünden kesgitlemek kyn.
− Balkanabatda jogap oýny bar, bu hakda näme diýip bolar?
−Bu−“Häli hemmesi däl” diýildigi. “Dordoý” islendik meýdanda ullakan şowhun döretmegi başarjak derejedäki güýçli topar. Tälimçi Aleksandr Krestinin hem gaty tejribeli hünärmen, geçen oýunda oýunçy çalşygyny edenden soň “Dordoýyň” bize nähili garşylyk görkezenem muňa mysaldyr. Ýöne nähilem bolanda, gowy netije üçin göreşip, janköýerlerimizi begendireris diýesim gelýär. Biz Bişkekde almany göge zyňdyk, ony Balkanda gapýançak ýa pelek!
−Sizem sag boluň.
sport synçysy.
Myrat Gurbangylyjow bilen söhebtdeşlik.
Uzak ýoluň gysga söhbedi (Kinooperator, Türkmenistanyň sungatda at gazanan işgäri).
Hakykatdan-da, geçilen ýol diýseň uzak. Häzirki wagtda Türkmen döwlet medeniýet institutynyň mugallymy bolup zähmet çekip ýören, 85 ýaşy arka atan Myrat aganyň surata düşüren filmleriniň lentalary ýaly, ol ýol bilen baglanyşykly gyzyklydan-gyzykly gürrüňleri näçe uzaltsaň uzaldyp oturmaly. Ýöne kiçigöwünli halypadan 62 ýyl mundan öň başlanan ýol, içi dürli görnüşlerden doldurylan lentalaryň döreýşi barada sorasaň welin, gysgajyk gürrüň bilen sözüni jemleýär. Megerem, bu onuň kärine mahsus häsiýet bolsa gerek. Sebäbi operatoryň wezipesi görýän zadyny dil bilen däl-de, öz döredijilikli garaýyşlary arkaly tomaşaça ýetirmek. Halypanyň gürrüňlerini diňläp oturyşyma-da indi onlarça ýyllaryň içinde tomaşaçylaryň birnäçe nesliniň ýurdumyzyň dürli künjeklerinde surata düşürilen çeperdir dokumental filmleri hut Myrat aganyň gözi bilen görüp gelýändigi barada pikir edýärin. Iň esasy bellemeli zat bolsa, türkmen tomaşaçylarynyň birnäçe nesliniň söýgüsini eýelän «Aýgytly ädimiň» hem täsirli pursatlarynyň köpüsini biz hut Myrat aganyň «gözi bilen görýäris». Sebäbi şol filmde ikinji operator bolmak bilen, ussat halypasy Anatoliý Karpuhiniň tabşyryklarydyr görkezmeleri astynda ol «Aýgytly ädimiň» köp kadrlaryny surata düşüripdi. «Elde göterip surata düşürenimde, kamerany sandyratmazlyk ukybyma göz ýetiren halypalar Alty Garlyýewdir Anatoliý Karpuhin köp çylşyrymly epizodlary maňa ynanyp ugradylar. Ine, şunuň özi-de meniň üçin ullakan bir mekdep bolupdy» diýip, Myrat aga ol günleri süýjülik bilen ýatlaýar.
— «Aýgytly ädim» filminde ikinji operator bolup, Anatoliý Karpuhinden köp zady öwrendim. Kinofilmiň surata düşürilişinde ulanylýan dürli usullary ondan içgin öwrenip, täzeden institut tamamlan ýaly boldum. Dogry, goşun gullugyna gitmänkämem, kinostudiýada işläpdim. Gulluk döwrümde-de fotoapparatda surata aldym. Soň Moskwada Bütinsoýuz döwlet kinematografiýa institutyny 1962-nji ýylda tamamlap gelip, Karpuhin ýaly ussat bilen şeýle ajaýyp filmde işleşmegiň miýesser edendigini ykbalymyň iň uly sowgatlarynyň biri hasaplaýaryn.
— Myrat aga, gürrüňimizi «Aýgytly ädimden-ä» başladyk. Indi şol film bilen baglanyşykly gürrüňi içginledäýeli?
— «Aýgytly ädim» filminde surata düşen Baba Annan, Artyk Jally, Hommat Müllük, Durdy Sapar, Sary Garry, Muhammet Çerkez, Abdylla Ýakup ýaly ussatlaryň öz kärine diýseň ökdeligi olar bilen artykmaç taýynlyk geçmek zerurlygyny aradan aýyrýardy. Baba Annan, Artyk Jally, Hommat Müllük dagy, hatda at çapmak, suwa bökmek, belentlige çykmak ýaly çylşyrymly kadrlarda-da kaskadýor ulanmazdan, özleri surata düşerdiler. Filmde at, düýe, eşek ýaly jandarlar gaty kän ulanyldy. Wakalaram aglaba gum içinde, suwda, daglyk ýerlerde surata düşürildi. Şonuň üçin kompozisiýany, surata alnyş nokadyny, rakursy, dinamikany gurnamak meselesinde kynçylyk az ýüze çykmaýardy. Iň kyn mesele-de, enjamlary kino surata düşürilýän ýere eltmek, olary ýelden, suwdan gorap saklamakdyr. Onsoň enjamlara zeper ýetirmezden netije gazanmak ussatlaryň tapjak çözgüdine bagly. Dogry, aňsadyna baksaň, ýaňky aýdylanlardan sowlup geçibem bolýar. Ýöne Alty Garlydyr Anatoliý Karpuhinmi ony etjek?! Şol töwekgelçilikler-dä «Aýgytly ädimi» şu çaka çenli «juwanlygyna» ýaşadyp gelýän. Ine, şeýle pursatlarda olaryň döredijilik maslahatyny diňläp oturmagam biz üçin ullakan mekdepdi. Aňyrdan Alty Garly geler. Ol şu gün haýsy görnüşiň surata düşüriljekdigini aýdyp, munuň üçin nähili usullary ulanyp boljakdygy barada sorar. Şondan soň Karpuhin epizody nähili kompozisiýada, haýsy nokatdan, haýsy hereketlerde, haýsy enjamlarda almalydygyny kadrma-kadr çyzgysyny, suratyny çekip düşündirer. Karpuhiniň aýdanlaryndan soň, adatça, Alty aga bir pursat sesini çykarman, pikire çümüp oturar-da, soňam: «Boldy, Anatoliý, hany, onda başlaly» diýer. Käte bolsa bellibir meselede Alty aganyň pikiri operatoryňky bilen çapraz geler. Çekeleşigem bolar. Ýöne şol çekeleşikleriň netijesi ajaýyp kadrlaryň surata düşürilmegi bilen tamamlanar. Türkmeniň «Çekişmän — bekişmez» diýeni-dä. Ine, ýene bir pursady mysal getireýin.
Artygyň Aýnany alyp gaçyşy bilen baglanyşykly pursatlar tomaşaçynyň ýadyndadyr. Aýnany tapansoňlar, ony ot-çöpleriň üstünden, gamyşlykdan, suwuň içinden süýräp gelişleri ýaly epizodlaryň tomaşaça täsirli ýetirilmegi Alty aga üçin gaty wajypdy. Karpuhinem haçan görseň şolar ýaly çylşyrymly pursatlary surata düşürmegiň çykalgasy barada kelle döwer ýörerdi. Garaz, Aýnany suwuň içinden süýremek üçin agaçdan gaýyk ýasap, şonuň üstünde ýatyrdylar. Gaýygy çekilýän ýüpi Aýnanyň saçynyň içinden geçirip, onuň saçyndan tutup süýrelýän ýaly etdiler. Şeýle edilmegi artistiň saçyna agram düşmezligine getirmelidi. «Aýnanyň daşyndan aýlanyp alsaň, gyzyň horluk çekýän ýüzüni doly, täsirli edip görkezmek başartmaz» diýip, Karpuhin Alty aga düşündirdi. Ol asma ýol ýasap, ýüpden apparaty asyp, apparaty Aýna bilen bile çekip almagy maslahat berdi. Ýöne asma ýoly ýasamak başartmady. Şondan soň ol ikinji teklibi orta atdy: «Onda Aýnanyň gapdalyndan süýrär ýaly gaýyk tapyň. Biz şonuň üstünde oturyp surata alarys». Garaz, çekeleşik uzaga çekdi. Bir sagatda surata düşürilmeli bölegi bir güne çekdirdik. Ahyryn düşünişdiler. Operatoryň soňky teklibinde saklandylar. Soň alnan plýonkany ekranda görenimizde, Alty aga Karpuhine ýüzlenip: «Seň beren maslahatyň dogry ekeni» diýip hoşallyk bildirdi.
— Myrat aga, «Aýgytly ädimden» soň dokumental filmçi bolup gitmegiňiziň sebäbi nämede?
— Muňa nesibe diýseňem bolar, «islegiň miwesi» diýip atlandyrmagam ýalňyş däl. Sebäbi göz öňüne getirip görüň, «Aýgytly ädimde» tas iki ýyl töweregi işledik. Munuň özi, hem gyzykly, şonuň bilen bir wagtda-da, surnukdyryjy iş. Şol bir filme şonça wagtyň giderilmegi ýaşlygyň ummanynda gaýnap ýören men ýaly operator üçin biraz içgysgynjrak göründimi ýa başdangeçirmelere bolan höwesim üstün çykdymy, garaz, şondan soň dokumental filmleriň içine siňip gidenimi kem görmedim. Şeýlelikde, soňsuz başdangeçirmelere ulaşan uzak ýol başlandy. Kinostudiýada operator-režissýor bolup işlän döwrümde Diýarymyzyň çar künjegine, daşary ýurtlara syýahat edip, «Şwesiýada Türkmenistanyň günleri», «Fransiýada Türkmenistanyň günleri», «Ýemende Türkmenistanyň günleri», «Suw hakda aýdym», «Aşgabat», «Düýeboýun kanaly», «Türkmenistanyň tebigaty», «Günüň şöhlesi», «Serhetçiler», «Türkmen gawunlary»... ýaly ýüzlerçe dokumental filmi döretdim. Oba hojalygy, maldarçylyk, nebit-gaz ulgamy, dürli zawod-fabrikler, lukmançylyk, bilim, medeniýet, sungat, gurluşyk, sport, garaz, kinokamera arkaly tomaşaçy bilen edilen gürrüňleriň çygry gaty giň.
— Myrat aga, siz daşary ýurtlarda-da birnäçe dokumental filmi surata düşürdiňiz. Häzirki wagtyň kämil kameralary bilen daşary ýurtlara çykmak bir zat, şol döwrüň enjamalaryna bil baglap, ýurt aşmak — başga zat. Şular bilen baglanyşyklylykda ýüze çykan çylşyrymly ýagdaýlary ýatlaýsaňyz.
— Daşary ýurda kino almaga gideniňde, ilki bilen, plýonkany, kino alýan apparatyňy, esasanam, akkumulýatoryňy gowy barlagdan geçirmeli. Men Moskwada, Şwesiýada, Ýemende, Fransiýada geçirilen Türkmenistanyň günlerine bagyşlap dokumental filmleri surata düşürdim. Režissýor-operator bolup, Fransiýada kino alyp ýörkäm, birdenkä kameram haýal hereket edip başlady. Kino alýan apparat saz işlände 24 suraty bir sekuntda almaly, meniňki bolsa 20 suraty bir sekuntda alyp başlady. Näme etmeli? Ýanymda apparata seredýän tehniki işgärem, hatda akkumulýatora güýç berýän enjamymam ýok. Pikirlenip, surat almagyň kompozisiýasyny, gurluşyny çalşyp başladym. Az, haýal hereket edýän zatlary, jaýlary, derýany, tokaýy, daşda duran adamy, ýuwaş ýöräp gelýän ulaglary alyp başladym. Aşgabada gelip, surata düşürilen zatlary gözden geçirenimizde, biziň eden işimiz iň gowularyň biri bolup çykdy. Sekuntda alnan 20 we 24 suratlaryň aratapawudyny bilmediler. Diýmek, kinooperator her bir kynçylykdan baş alyp çykmagy başarmaly. Elbetde, bu zatlaryň ählisi ýyllaryň dowamynda toplanan tejribäniň, geçilen mekdeplik ýoluň netijesi.
— Myrat aga, bir jümlede kesgitleme bermeli bolsa, operator kim?
— Operator — režissýoryň tomaşaça ýetirjek bolýan pikirini, şekilini ekrana geçirip, manysyny berip bilýän adam.
— Ökde operator?
— Režissýoryň beýan etjek bolýanynyň üstüne öz pikirini hem goşup, filmiň täsirliligini, tomaşaça ýetiriljek görnüşleriň owadanlygyny, düşnükliligini güýçlendirip bilmegi operatoryň ussatlygyndan habar berýän aýratynlyk. Operatoryň ussatlygy, ugurtapyjylygy bilen baglanyşykly käbir mysallary getireýin. Çeper filmiň meýdanda, açyk asmanyň astynda, tebigatda surata düşürilýän ýerleriniň bolşy ýaly, käbir pursatlaryny içerde — pawilonlarda almaly bolýar. «Aýgytly ädimi» surata düşürýän döwürlerimiz kinostudiýamyzda pawilon ýokdy. Şonuň üçin başga, pawilonly ýerlere gidip, surata düşürip gelýärdiler. «Aýgytly ädimde» şeýle bir ýagdaý ýüze çykdy. Waka içerde bolup geçýär. Ýöne pawilonly mesele ýaňky aýdyşym ýaly. Onsoň Karpuhiniň teklibi bilen içerde bolup geçýän wakany daşarda surata düşürdik. Şonda operatoryň ussatlygy netijesinde waka edil içerde bolup geçýän ýaly görnüşde surata düşürildi. Ine, şunuň özi-de operatoryň öz käriniň ussatlygyny görkezýär. Kinooperatoryň işiniň iň esasy aýratynlygy — onuň edýän işine başga jogapkärçilik çekjek adam ýok. Seniň säwligiňe ýa-da üstünligiňe, hatda režissýoram dahylly bolup bilmeýär. Gowy alsaňam, ýaramaz surata düşürseňem: «Pylan operatoryň işi-dä» diýerler. Bolany. Şolar ýaly jümlelerdenem kem-kemden seniň operator hökmündäki agramyň kesgitlener. Şonuň üçinem operator taýýarlanyş döwründe surata düşürmäge degişli enjamlary ýeke-ýeke gözden geçirmeli. Bu kärde döredijilik ussatlygyndan başga-da, tehnikadan gaty gowy baş çykarmaly, surata düşürilýän nokady şowly tapmakda görşüň, duýşuň dury bolmaly, sagdyn pikirlenip bilmeli.
— Siz bilen guralan söhbetdeşlik özüm üçin-ä, dogrusy, operatorçylyk mekdebiniň bir sapagy ýaly boldy. Gürrüňdeşligiň dowamynda bilesim gelýändenem köp zatlary öwrenip gidip otyryn. Özüm kino sungaty bilen gaýybana gyzyklanamsoň, şeýle bir sowaly beresim gelýär: «Operator režissýor bilen düşünişip bilse ýeterlik» diýýänlerem bar. Şol dogrumy?
— Gaty bir dogry däl. Režissýor bilen operatoryň düşünişip, işleşip bilmegi — iň uly şowlulyk. Ýöne operatoryň düşünişmeli adamlary başga-da kän. Onuň grimçi bilen, suratkeş bilen ylalaşyp, işleşip bilmeginede gaty kän zat bagly. Mysal üçin, operator aktýoryň ýüzüne goýlan grimi yşyk bilen zaýalan bolsa, diýmek, yşyk dogry goýulmandyr. Başga bir tarapdan, operatoryň surata düşürişi bilen suratkeş razylaşman biler, sebäbi operator bezegiň, ýagny dekorasiýanyň reňkine dogry ýagtylyk berip bilmändir hem-de eskizde görkezilişi ýaly, gerekli täsiri döretmändir. Şol zatlardan sag-aman geçdim diýersiňem welin, aktýorlaryň biri geler närazylyk bildirip. Nämemişin, onuň ýüzüne doly ýagtylyk berilmändir. Galyberse-de, kompozisiýany dogry goýman, kadry kölegeli düşürenligiň üçin, režissýoram senden nägile bolup biler. Şu zatlaram az däl-ä, şeýle gerek? Ýöne munuň bilenem tamamlanaýanok. Adyň operator bolsa, ulanylýan ähli enjamlara, kinoapparatura, surata düşürilýän ýerlere, epizodlara, kadra, yşyklandyryjy enjamlara jogapkärçilik çekmegem seniň boýnuňadyr.
— Ykbalyny operatoryň inçe sungatyna baglan ýaşlara maslahatyňyz?
— Bir ýola režissýor-operator bolup, «Türkmenistanyň tebigaty» atly dokumental filmi surata düşürip ýördüm. Kömekçi bolup ýanymda Muhammet Garakişi işleýärdi. Biz Köýten daglarynda surata düşürip ýördük. Beýik-beýik daglar, baýyrlyklar, dagyň depesinden aşak inýän şaglawuk, owadan gowaklar, gögerip oturan arçalar gözelligi bilen maýyl edýärdi. Kömekçim şu gözelligi dagyň barmasy kyn ýerlerine çykyp, fotoapparatda surata düşürýärdi. Ajaýyp görnüşleriň jadysyna düşen kömekçim beýik-peslidigine, howsalalydygyna garamazdan, dürli suratlary almagy başardy. Diýjek bolýanym, men şonda onuň, soňlugy bilen, güýçli operator bolup ýetişjegine göz ýetirdim. Sebäbi ol fotoapparaty elinden aýranokdy. Şu ýerde seniň soragyňa jogap hökmünde, ilki bilen, halypalardan öwrenen zadymy — operator bolmak üçin fotoapparatda surata almagy gowy öwrenmelidigini, ilki kämilleşigi şonda geçmelidigini aýdasym geldi. Ýöne ähli zady bir ýere çugdamlaýan zat — käriňe bolan çäksiz söýgiň, höwesiň bolmaly. Şular ýaly talaplara eýerip, kinostudiýada işlän döwrümde şägirtlerimden sekiz operator ýetişdirdim. Soň-soň olar, kino operatory hökmünde, köp filmleri surata düşürdiler. Türkmen döwlet medeniýet institutynda mugallym bolup işläp ýören ýyllarymda-da birnäçe kinowideooperator ýetişdirdim. Talyplarymdan institutyň operatorçylyk bölüminde mugallymçylyk edip ýörenleri-de bar. Hormatly Prezidentimiz ähli ugurlardan kämil hünärmenleriň ýetişdirilmelidigini hemişe nygtap belleýär. Ine, öňümizde goýlan şol wezipelerden ugur alyp, ýokary okuw mekdepleriniň talyplary üçin «Operatoryň ussatlygy», «Kinoteletehnika», «Yşyklandyryş ussatlygy», «Şekillendiriş ussatlygy» ýaly kitaplary ýazdym. Bu kitaplar boýunça häzirki wagtda talyplara sapak berilýär.
Söhbetdeşlik «Edebiýat we sungat» gazetiniň 2020-nji ýylyň 17-nji ýanwaryndaky sanyndan alyndy. Söhbetde bolan Myrat HUDAÝGULYÝEW.
Myrat tapan maksat.
Meniň ony ilkinji gezek derwezäniň alkymynda görenime 16 ýyl dagy boluberipdir. Anyk senesi ýadymda däl, öz-ä ýaz günleriniň biridi. Häzirki Türkmen döwlet binagärlik-gurluşyk institutynyň şol wagtky futbol meýdanynda paýtagtyň ýetginjekler toparlarynyň arasyndaky duşuşyga tomaşa etmek miýesser etdi. Şonda turuwbaşdan GOÝÇÝSM-niň derwezeçisi ünsümi özüne çekdi. Hereketlerinde ýetginjekler futboluna mahsus ýalňyşlyklar duýulýan hem bolsa, uzyn boýy, «ýokary gatdaky» başarnygy, pökgä gorky-ürküsiz çykyşy ony garşydaş toparyň derwezeçisinden üzül-kesil tapawutlandyryp durdy.
Oýun tamamlanansoň, töwerekde duranlar Geljekki olimpiýaçylaryň futbol boýunça ýöriteleşdirilen çagalar-ýetginjekler sport mekdebiniň tälimçisi Waleriý Krylowy ýeňiş bilen gutladylar. Elbetde, bizem çetde galyp bilmedik. Şonda kimdir biri toparyň birinji belgili oýunçysynyň adyny tutup, ýaňy bir öwüp başlady welin, Waleriý Wladimirowiç «ýuwaşrak» diýen äheňde yşarat edip, pessaý ses bilen düşündirmäge durdy: «Özüne eşitdirip beri gaty öwmäweriň. Munuň terbiýeçilik ähmiýeti bar. Elbetde, ylalaşýan, Maks üşükli oglan, ýaltalyk etmese, siz heniz bu ady eşidersiňiz».
Halypa ýalňyşman eken, eşitdik, özem sanlyja ýyldan. Stadionlarda diktorlaryň, telereportažlarda bolsa belli futbol teswirleýjimiz Amanmuhammet Çaryýewiň «Derwezäni Maksatmyrat Şamyradow goraýar» diýen sesleri ýygy-ýygydan gaýtalanyp başlady.
Ol çagalykda deň-duşlarynyň köpüsi ýaly, eli pökgüli ýatyp-turmady. Oglanlyk ýyllary şol döwre gabat gelenem bolsa, ýaş derwezeçileriň birentegi ýaly, «Oba ýaşlary» žurnalynyň birnäçe sanynda çap edilen belli derwezeçi Rinat Dasaýewiň «Futbol durmuşy şeýle-dä» diýen görwümli eserinem okamady. Şeýle-de bolsa, günlerde bir gün çaga arzuwlarynda, oglan hyýalbentliginde orun alyp bilmedik ala-mula pökgi onuň durmuşynyň manysyna öwrüldi oturyberdi.
Onuň özünden iki ýaş kiçi jigisi Baýrammyrat tälimçi Çary Annamämmedowyň «GOÝÇÝSM — Laçyn» toparyna gatnaýardy. Bir ýola-da «Dagdan» stadionynda bu toparyň gatnaşmagynda ýaryş geçirilýär. Şonda Aşgabat şäherindäki Kerim Gurbannepesowyň adyny göterýän 52-nji orta mekdebiň 8-nji synpynda okap ýören Maksatmyrat kakasynyň raýyny ýykyp bilmän, ilkinji gezek stadionyň işiginden ätleýär. Ine, şol ýerde-de ykbal ony W.Krylowa duşurýar. Ýetginjegiň boýuny-syratyny synlap, ýaşy bilen gyzyklanan hünärmen «Tüýs maňa gerek oglan eken» diýip, ondan öz toparyna ýazylmagy, iň bolmanda, birki aý gatnap görmegi haýyş edýär.
— Nädip «bolýar» diýenime özümem düşänmän galdym — diýip, Maksatmyrat ýatlaýar. — Haçandyr bir wagt şeýle bolar diýip asla pikir edemokdym. Ýöne boljak bolsa bolaýýan eken.
Meniň bir häsiýetim bar, bir işiň başyny tutsam, öz öňümde maksat goýup, şoňa ýetmek üçin elimde baryny edýän. Bu meselede hem şeýle boldy, futbola deň-duşlarymdan birneme gijräk gelsem-de, alyp çykdym. Käte oturyp-oturyp «Bä-ä, adymy bilip dakypdyrlar-ow» diýenimi duýman galýan...
Tutanýerli türgene çagalar-ýetginjekler futbolundan ussatlar toparyna düşmek üçin bary-ýogy iki-üç ýyl töweregi wagt gerek boldy. 17 ýaşly derwezeçi ýokary ligada çykyş edýän «Ahalyň» baş tälimçisi Rawil Aliýewiç Menzeleýewiň gözüne ildi we 2001-nji ýyldan bu toparyň ikinji derwezeçisi boldy.
2002—2004-nji ýyllar esgerlik döwri hökmünde ýatda galdy. Ol hem gulluk etdi, hem futbol oýnady. Tälimçi Amanmyrat Meredowyň «Serhetçi» toparynda has-da taplandy.
2004-nji ýylda ýaş derwezeçiniň durmuşynda ýatdan çykmajak iki waka bolup geçdi. Ol ilki ýurdumyzyň öňdebaryjy toparlarynyň biri bolan, öňki belli futbolçymyz Rahym Gurbanmämmedowyň ýolbaşçylyk edýän «Nisasyna» çakylyk aldy we bu toparyň düzüminde Türkmenistanyň wise-çempiony boldy. Soňra Türkmen döwlet ykdysadyýet we dolandyryş institutynyň menejment fakultetine okuwa girdi.
— Institutda bize sport ýolumyzy okuwymyz bilen utgaşykly alyp gitmäge döreden ähli mümkinçilikleri üçin ýokary okuw mekdebiniň şol wagtky ýolbaşçylygyna, hususan-da, Pürli Nurmämmedowiç Agamyradowa minnetdarlygymyň çägi ýok. Şol döwürde biz «Hazyna» futbol toparymyz bilen bassyr 3—4 ýyl milli Uniwersiadanyň ýeňijisi bolduk. Häzir bu topar Türkmenistanyň çempionatynyň ýokary ligasynda çykyş edýär — diýip, Maksatmyrat gürrüň berýär.
2005-nji ýylda «Nisanyň» düzüminde Türkmenistanyň Prezidentiniň Kubogy ugrundaky ýaryşyň finalynda gazanylan ýeňiş, 2006-njy ýylda Türkmenistanyň Kubogynyň finaly, 2007—2008-nji ýyllarda gazanylan ýurdumyzyň çempionlygy M.Şamyradowyň baýraklar gaznasyny baýlaşdyrdy.
2007—2014-nji ýyllar aralygynda dürli ýaryşlarda, dürli ýurtlarda Türkmenistanyň milli ýygyndysynyň düzüminde çykyş eden ussatlyga ýetişen derwezeçi daşary ýurt hünärmenleriniň gözüne ilmän bilmedi. 2008-nji ýylyň ahyrraklaryna Eýran Yslam Respublikasynyň paýtagty Tähranyň «Naft» toparyndan çakylyk geldi. Näme etmeli?! Ýakynlary ikirjiňlense-de, Maksatmyrat özi üçin täze synag bolan bu teklibi ret edip biljek däldi. Onuň, hakykatdan-da, özüniň nämä ukyplydygyny, häzire çenli geçen ýolunda niçiksi derejä ýetendigini Braziliýa, Argentina, Serbiýa, Çernogoriýa, Kamerun ... ýaly dünýäniň dürli döwletlerinden bolan oýunçylaryň çykyş edýän çempionatynda saldarlap göresi geldi.
Başda ýeňil düşmese-de, ol bu ýerde kän zat öwrendi. Diňe bir alty aýlyk okuwlardan soň pars dilinde erkin gürlemegi däl, eýsem, başga-da köp endikleri ele aldy. Türgenleşige gijä galyp gelseň jerime, oýun wagty ýersiz-ýere sary ýa gyzyl petek alsaň ýene jerime... garaz, professional futboluň ähli synaglaryndan geçmeli boldy. Şol möwsümde «Naftyň» öz öňünde goýan maksatlaryna ýetmeginde — ýurduň çempionatynyň ýokary ligasynda çykyş etmäge hukuk gazanmagynda toparyň esasy derwezeçisi M.Şamyradowyň hem goşandy az bolmady.
— Elbetde, otuz bir ýaşda futbol bilen hoşlaşmak ýeňil düşmedi. Heniz birneme çykyş etjekdim. Ýöne agyr dyz şikesi muňa päsgel berdi. Herhal, ykbalymdan nägile däl. Hudaýa şükür, futbol meýdanynda gaty köp ýatda galyjy pursatlary başdan geçirdim.
Maksatmyrat Şamyradow — häzir Türkmenistanyň Milli sport we syýahatçylyk institutynyň syýahatçylyk fakultetiniň syýahatçylygy guramak we dolandyrmak kafedrasynyň mugallymy. Ýaşlara döwrebap bilim-terbiýe bermek bilen bir hatarda ol futboldan hem doly daşlaşanok. Boş wagtlary Türkmenistanyň Aragatnaşyk ministrliginiň «Altyn asyr» toparynyň derwezeçileri Mämmet Orazmuhammedow hem Batyr Geldiýew bilen iş alyp barýar. Elbetde, tejribeli derwezeçä olara aýdara-diýere zat bar.
Ol öz tejribesine daýanyp, derwezeçiligiň türkmen, eýran, özbek mekdepleriniň däpleridir aýratynlyklary, nusga alýan öňki derwezeçileri Wander Sar, Piter Şmeýhel we häzirki ussatlar Manuel Noýerdir Janluiji Buffon barada gürrüň bermäge-de ýetişýär.
Maksatmyradyň özi futbol durmuşynda diňe derweze goramak bilen meşgullanan hem bolsa name üçindir onuň bäş ýaşly ogly Şamyrat ýarym goragçylygy saýlap aldy.
— Bu onuň öz islegi — diýip, ussat derwezeçi ýylgyrýar. — Dogrusyny aýtsam-a begenýän. Sebäbi derweze goramagyň jogapkärçiligi has ýokary. Muny men öz mysalymdan bilýän. Galyberse-de, biziň üçin esasy zat, onuň ile-güne ýarap ýören gowy adam bolup ýetişmegi.
Biz onuň bu maksadynyň hem myrat tapjagyna pugta ynanýarys.
Myratmergen Kulyýewiň «Joralary»: adaty durmuşdan taryha pelsepewi nazar aýlamak.
Nakgaşlyk, grafika, heýkeltaraşlyk bizi gurşap alýan dünýäni — tebigaty, adamzady, zatlary, taryhy wakalary suratlandyrýar. Ýöne olar daşky dünýäniň diňe bir daşky keşbini suratlandyrman, eýsem, awtoryň eserine siňdiren pikirlerini we duýgularyny, özboluşly ideýalaryny-da özünde jemleýär.
Ýöne welin siz düşünip bilýän tomaşaçy bolmagy başarýaňyzmy? Nakgaşlyk eserinde awtoryň näme zat barada pikini aýtmak isländigini görüp bilýärsiňizmi?
Suratlara düşünmegi öwrenmek, awtoryň pikir-duýgularyny hem-de nakgaşlyk eseriniň esasy öňe sürýän ideýasyny duýmagy başarmak maksady bilen hem, «Turkmenportal» habarlar web saýty eserlerine pelsepewi çemeleşmeler mahsus bolan, Türkmenistanyň Suratkeşler birleşiginiň agzasy, Türkmenistanyň Döwlet Çeperçilik akademiýasynyň mugallymy Myratmergen Kulyýew bilen söhbetdeş boldy.
Myratmergen döredijilik işi bilen meşgullanýan maşgalada doguldy. Onuň atasy binagär, kakasy suratkeş bolansoň, özüniň belleýşi ýaly, ulalan mahaly kim bolmak baradaky arzuw onuň üçin uly bir sowaly öňde goýmandyr.
«Çagalygymyň ähli döwrüni diýen ýaly agam ikimiz kakamyň ussahanasynda geçirdik. Kakamyň bize ak kagyz hem-de galam berip, haýsydyr bir zady düşündirmek hakda oýlanman, oňa surat çekiň diýipdi. Şol wagtlar 4-5 ýaşymyzdadyk, bir zatlar oýlap tapmak niýeti bilen birnäçe sagatlap oturardyk. Dogrusy, şol döwürlerde başga hünärleriň bardygyna-da bilmändiris. Ulalan mahalymyz kim boljagymyzy bilýärdik, sebäbi bu biziň ganymyzda bardy» – diýip, Myratmergen ýatlaýar.
Häzirki wagtda 30 ýaşly suratkeş birnäçe ýyllaryň dowamynda zähmet çekmek bilen tejribesini artdyrdy, onlarça üstünlikli taslamalary döretdi. Netijede, suratkeş köp sanly döwlet baýraklaryny, şol sanda Türkmenistanyň Prezidentiniň «Türkmeniň Altyn asyry», «Türkmen bedewiniň milli baýramy» ýaly baýraklary gazandy.
Ol öz döredijilik stili dogrusynda şeýle belleýär: «Hakyky suratlary çekmegi halaýaryn, ýöne aýratyn-da olara anyk simwolizm berýärin».
Myratmergen Kulyýewiň ajaýyp eserlerinden «Joralar» suraty Ahal welaýatynyň Sarahs etrabynyň ýaşaýjylary bolan bäş ýaşuly zenanyň täsin pursatyny görkezýär.
«Bular hakyky gahrymanlar, olar takmynan 93-95 ýaşlarynda. Gynansak-da, häzirki wagtda olaryň käbiri aramyzda ýok, ýöne bu surat arkaly ýetiren hekaýam biziň bilen hemişelik ýaşar» - diýýär.
Bu suratda Kulyýew bäş sany ýaşuly aýaly şekilini suratlandyrypdyr, olaryň hersiniň öz hekaýasy bar —biri bagtly, beýlekisi bolsa tersine. Hakyky durmuşda olaryň hemmesi ýakyn joralardy, agşamlaryna daşarda oturýardylar, süýji bilen çaý içýärdiler we gürrüňe gümra bolýardylar.
Suratkeş nämäni açyp görkezmek isläpdir?
Suratyň baş gahrymany öňdäki hatarda otyr. Ol ömrüni ýekelikde, durmuşa çykman geçiren, öz söýgüli ýigidini fronta iberip, bütin ömrüni ol hakdaky düýşler bilen geçiren. Ykbal ony söýgüli ýigidinden aýra salypdyr. Onuň gapdalynda gyzlyk, üstünde bolsa söýgüli tahýa ýerleşýär. Onuň ýanynda bolsa bukjasy, üstünde bolsa ýigidiň tahýasy.
Ikinji planda (çepden birinji) durmuşa çykan, emma hiç haçan çagasy bolmadyk zenan otyr. Onuň arkasyndaky fon, edil onuň durmuşy ýaly boşluk. Suratkeş onuň ýagdaýyny açyp görkezýär, onuň ýüreginde gynanjyň bardygyny beýan edýär.
Onuň gapdalynda oturan aýalyň bolsa sekiz çaga bolupdyr, ýöne olaryň hiç biri-de uzak ýaşamandyr. Indi bolsa, bu zenan 95 ýaşynyň içinde edil şahalary kesilen üzüm ýaly bolup, ýekeligine galdy. Onda galan zatlary diňe ýatlamalar we köne surat albomy.
Sekiniň gabat tarapky burçunda dört çagasy, on alty agtygy we 10 çowlugy bolan aýal otyr. Ýöne ol dogabitdi kör bolansoň, çagalarynyň hiç birini görüp bilmändir. Suratkeş suraty synlaýanyň onuň kördügini bilmegi üçin suratdaky zenana hasa beripdir.
Suratyň ortasynda hem durmuşy abadançylyga beslenen aýal otyr. Onuň uly maşgalasy bar: çagalary, agtyklary, çowluklary. Onuň arka tarapynda üzüm bişip dur, çekize halta asylgy, hatda guşlaram maşgala bolup otyrlar. Elinde bolsa ol söýgüli agtyklaryna berjek iň süýji miwelerini saklaýar.
Ýöne bu suratyň awtorynyň bize görkezmek isleýän iň esasy simwoly edil üzümiň şahalarynyň ösüşi ýaly, durmuşyň, ykbalyň dürli öwrümleriniň hem ösmegidir.
Myratmergen Kulyýewiň ýygyndysynda has jikme-jik seljerilmegi talap edýän başga-da suratlar bar. Mysal üçin, «Dowamat» eseri. Bu ýerde aradan çykan enäniň ruhy bilen goralýan täze doglan çaga şekillendirilýär.
«Türkmenler çaga onuň enesiniň ýa-da atasynyň ady dakylsa, ady bilen birlikde bu adamyň rysgaly we goraglylygy hem geçýär diýip ynanýarlar» – diýip awtor belläp geçýär.
«Mähir».
Bu suratda ýeke galan goja bilen ýetim galan guzujyk şekillendirilýär.
Magtymguly.
Beýik akyldar öz hyýalynda täsin dünýäni emele getirýär. Şahyryň şekiliniň arka tarapynda sag gapdalda onuň söýen gyzy Meňliniň keşbi janlandyrylypdyr.
Geljekde durmuşa geçirmek isleýän meýilleri baradaky sowala bolsa M.Kulyýew türkmen halkynyň taryhy şahsyýetleri bolan Oguz hanyň, Gorkut atanyň we beýleki beýik danalaryň taryhy äheňdäki şekillerini döretmek baradaky maksady bilen jogap berdi.
Şunuň bilen birlikde hem, ol 35 ýaşy mynasybetli sergi guramagy, aýratynam, bu serginiň özboluşly tematikada bolmagyny isleýär.
Mundan başga-da, Myratmergen sungaty milli ugurda ösdürmegi we ony halkara giňişligine çykarmagy ýüregine düwýär.
Nagt däl hasaplaşygyň 7 sany amatly tarapy.
Nagt däl hasaplaşyklaryň gerimi günsaýyn artýar. Bank kartlaryndan peýdalanmaýan häzirki günde ýok bolsa gerek. Elbetde, nagt däl hasaplaşyklaryň amatly taraplary kän, bu gezekki makalamyzda okyjylarymyza olardan birnäçesini gürrüň bereris.
Çykdajylary hasaba almak býudjet dolandyryşy üçin esasy talapdyr. Emma bu aňsat iş däl. Nagt görnüşde hasaplaşylanda çykdajylary depdere bellik etmeli bolsaňyz, kart bilen hasaplaşylanda kartyňyz boýunça ähli hereketler awtomatiki usulda ýazylyp durýar. Şeýle hem bank karty bilen pullaryňyzy tygşytlamak hem amatly. Bu hereketleri bank kartyna birikdirilýän SMS habary arkaly, şeýle hem “Internet-bank” we “Mobil-bank” hyzmatlary arkaly görmek bolar.
Eger pullaryňyzy gapjykda ýa-da jübiňizde saklasaňyz, onuň ogurlanmak ähtimallygy hem bar. Emma jübiňizde ýekeje bank kartyňyz bolsa, ol ogurlanan ýagdaýynda hem ony dessine blokirläp bolýar we ol ýönekeýje bir karta öwrülýär.
«Altyn asyr» bank kartlaryny howpsuz ulanmak boýunça birnäçe maslahatlar wideosy.
Töleg terminalyna kartyňyzy salanyňyzda, kassa ýazgysynda näçe mukdar görkezilen bolsa şonça tölenilýär, teňňelerine çenli. Şeýle ýagdaýlarda hasaplaşygyňyz anyk bolar we satyjynyň size gaýtargyny bermedik ýa-da doly bermedik ýagdaýyna düşmersiňiz.
Nagt teňňeler we pullar elden-ele geçýänligi sebäpli onda bakteriýalar hem bolup bilýär, emma bank kartyny diňe eýesi peýdalanýandygy sebäpli onda beýle ähtimallyklar örän az.
Bankomata baryp, bank kartyndan pul çykarmak üçin wagt sarp etmegiň zerurlygy ýok. Bank karty arkaly islendik töleg terminalynda haryt we hyzmatlar üçin tölegleri amala aşyryp bilersiňiz.
Bank kartyňyz arkaly diňe töleg terminallaryň üsti bilen däl, eýsem onlaýn görnüşde hem söwda edip bilersiňiz. Mysal üçin, kä halatlarda internet dükanlarynda arzanladyş aksiýalaryna gabat gelmek bolýar, şol pursatlardan bank kartyňyzyň üsti bilen peýdalanyp bilersiňiz.
Hemmämiz bilşimiz ýaly, bank karty bilen nagt däl görnüşde söwda edilende bank tarapyndan kesgitlenen belli bir göterimi müşderä pul sylagy hökmünde yzyna gaýtarylýar (“Cash back”). Emma nagt görnüşde söwda etseňiz munuň ýaly mümkinçilikler ýok.
Türkmenistanda bank kartlarynda «Cashback» hyzmaty ornaşdyrylýar (wideo).
Siz hem bank kartlaryndan işjeň peýdalanýarsyňyzmy? Başga amatly taraplaryny biz bilen elektron poçtamyzyň üsti bilen paýlaşyp bilersiňiz.
Naryň ynsan saglygyna peýdalary.
— Naryň ganazlykda peýdasy örän köpdür. Ol ganyň düzümindäki gemoglobini ýokarlandyrýar.
— Ol gan basyşyny sazlaýar, damarlaryň daralmagynyň öňüni alýar.
— Nar ýatkeşligi gowulandyrýar, ünslüligi we beýniniň işjeňligini artdyrýar.
— Ýürek-damar ulgamynyň işini sazlaýar.
— Damarlaryň diwarlaryny berkidýär.
— Naryň şiresi işdäni açýar we onuň düzüminde iýmit siňdiriş ulgamyna peýdaly turşulyklar bardyr. Ýöne aşgazan keseli bilen kesellän adamlar nary lukman bilen maslahatlaşyp iýmeli.
— Nar bedeniň kesellere garşy göreşijilik ukybyny ýokarlandyrýar.
— Bogunlaryň çişmesinde agyryny ýeňilleşdirýär.
— Bedeniň garramagyny haýalladýar.
— Naryň gabygy gaýnadylyp içilende içgeçme keseline peýdalydyr.
Nerwleriňizi rahatlandyrmak üçin 8 usul.
Biziň her birimiziň nerwlerimizi rahatlandyrmak we “bugymyzy çykarmak” üçin ýönekeý we elýeterli usullar bar.
Adam aç bolan ýagdaýynda has-da stresse duçar bolýar. Adam dok bolanda durmuşyň ähli kynçylyklary gaty agyr däl bolup görünýär, gandaky şekeriň derejesi gaçsa, rahatsyzlygyň we ynjalyksyzlykgyň derejesi galýar. Nerwleri rahatlandyrmagyň iň tiz usuly- bir gysym hoz, gara şokoladyň bölejigini ýa-da süýji alma iýiň.
Ähli fiziki agram ganda serotiniň derejesini-iň gowy stresse garşy gormonyň derejesini galdyrýar. Sport türgenleşigi ýa-da ylgaşlama size artykmaç psihiki zor salmagy aýyrmaga, “gara” pikirlerden we şahsy biçärelik duýgusyny aýyrar.
Özüňize rahat ýagdaýda ýerleşiň, gabaklaryňyzy ýapyň we öz demiňizden başga zat barada hiç zat barada pikir etmäň. Howanyň gursaňyzy doldurýanyny duýuň. Sedasiýanyň bu usuly köp psihatrlar we psihologlar tarapyndan ulanylýar.
Çopantelpek- stressi aýyrmak üçin iň gowy fito (ösümlik) serişdesi bolup durýar.
Onuň güllerinde-tebigy birleşmeleriň birnäçesi bar, olar hem beýnidäki  nerw reseptorlaryna dermanhana trankwilizatorlar ýaly täsir edýärler. Stres bilen göreşmek üçin çopantelpegiň gury gülleriniň 1 çaý çemçesini 200 ml gaýnak suw guýup 10 minutlap goýuň. Şeýle şire, has-da bal bilen içseň siziň nobatdaky aýbaşyňyzyň öňünden syryňyz bolar: çopantelpek nerw ulgamyna täsir etmezden başga-da aýbaşyňyz wagtyndaky garnyňyzyň aşagyndaky agyryny we agyrlylygy aýyrýar.
Çaýyň ýapraklarynda L-тианин bar. Bu aminokislota beýindäki reseptorlar bilen baglaşýar we eýýam 30 minutdan bir käse çaýdan soň onuň işjeňligini üýtgedýär. Gök çaý dofaminiň we başga birleşmeleriň işläp çykmagyna ýardam berýär we nerw zor salmagyny aýyrýar, keýpiňi galdyrýar, polojitel guýgularyny köpeldýär we şol wagt işewürligi hem galdyrýar. Şonuň üçin ony uklamakdan öň içmäge maslahat bermeýärler.
Hmel tebigy uky getiriji serişde we antidepressant bolup durýar, newrozlar we ukysyzlyk bilen göreşmäge berýär. Bu ösümligiň miwelerinde iň gymmat zat bu efir ýagy bolup durýar, ony dermanhanada ýa-da ýöriteleşdirilen dükanda alyp bolýar. Hmeliň ýagyny nerw ulgamyny rahatlandyrmak üçin maslahat berärler. Piwo bu maksatlar üçin maslahat bermeýärler.
Lawandanyň ysy fransuz Prowansyny ýatladýar, onuň gowy bildirýän sedatiw güýji bar. Käbir alymlar lawandanyň ysyny serhoş bolmak bilen deňeşdirýärler. Lawandanyň ýagyny stoluň üstündäki aromaçyranyň içine ýa-da aromakulona damdyryp bolar. ABŞ-da käbir diş lukmanlary lawandanyň strese garşy täsirini onuň ýagyny hassahanalaryň kabul ediş ýerinde pürküp näsaglaryň “diş ownudýan” proseduralaryna garaşyp howsala galmagyndan goramak üçin ulanýarlar.
Melissanyň bejeriş häsiýetleri adamlara gadym wagtdan bäri belledir. Melissa has-da hemişe sebäbini düşündirip bolmaýan howsala düşýän, erbet zatlary göwünlerine getirýän we gorkunç wakalary düzýän aýal maşgalalara maslahat berilýär.  Melissany onuň peti hökmünde, şeýle-de şire ýaly, çaýa goşup ýa-da başga dermanhana fito (ösümlik) şerişdeleriniň düzüminde. Esasy zat, gözükdirmäni berjaý ediň we möçberinden artyk ulanmaň, sebäbi melissa ters täsir edip biler.
Noutbugyňyzyň zarýady çalt gutarýan bolsa...
Noutbugyňyzyň monitorynyň ýagtylygyny sazlaň. Monitoryň aşa ýagty bolmagy batareýanyň zarýadynyň hem çalt gutarmagyna getirýär. Monitoryň ýagtylygyny iň pes derejesinde goýmaklyk noutbugyň zarýadynyň uzak saklanmagyna ýardam edýär.
Juda zerur bolmasa, birden köp programmany bir wagtda işletmäň. Çünki her programmanyň kompýuteriň işjeňligine we onuň güýjüne edýän täsiri tapawutlydyr. Bu bolsa batareýanyň zarýadynyň artykmaç sarp edilmegine sebäp bolýar.
Noutbugyňyzyň umumy ýadynda boş ýer näçe kän bolsa, şonça-da oňa az agram düşýär. Şonuň üçin hem gerekmejek maglumatlaryňyzy noutbugyňyzdan öçüriň.
“Arassaçylyk saglygyň girewidir” diýlen nakyl diňe bir ynsan saglygyna däl, eýsem, siziň noutbugyňyzyň hem akgynly işlemegine, zarýadyny tygşytly ulanmagyna-da degişlidir. Şonuň üçin hem noutbugyňyzyň howa çalyşýan deşiklerini arassa tutuň.
Ýokarda-da belläp geçişimiz ýaly, noutbugyň howa çalyşýan deşikleri, wentilýatoryň agzy köplenç ýapyk galýar ýa-da olar hapa bilen dolýar. Howa çalşygynyň talabalaýyk bolmazlygy, noutbugyň gyzyp işlemegine, netije-de bolsa batareýanyň çalt çökmegine getirýär. Mümkin boldugyndan dyzyňyzyň üstünde goýup işläniňizde, howa çalyşýan deşiklerini ýapmajak boluň.
Häzirki wagtda ulanylýan Li-ion batareýalary üçin munuň degişli däldigini aýtsalar-da, noutbugyňyzyň zarýady doly gutarýança ony zarýada goýmaň.  Goýanyňyzdan soňra bolsa ony dolýança tokdan aýyrmaň.
Eger-de noutbugyňyzyň ýany bilen gelen adapteri ulanýan bolsaňyz, onda känbir mesele hem ýok. Emma adapteri soň satyn alan bolsaňyz, onda onuň batareýany talap edilýän elektrik güýji bilen üpjün etmeýän bolmagy ahmal.
Kompýuteriň işjeňligini pese gaçyrýan ýagdaýlaryň ýene biri hem operatiw ulgamyň arkasynda işleýän programmalardyr. Muňa mysal edip, kompýuterimiz açylanynda biz buýruk bermesek hem awtomatik usulda özi açylýan programmalary – sözlükleri, käbir serwisleri, internet sahypalaryny we beýlekileri görkezmek bolar. Şu programmalaryň işleýşiniň kadalaşdyrylmagy hem noutbugyň zarýadyna täsir edýär.
Noutbugyňyzy uzak wagtlap toga çatyp işlejek bolsaňyz, onda onuň batareýasyny aýryp işläp bilersiňiz. Bu bolsa batareýanyň gaýta-gaýta zarýad alyp, edil şonuň ýaly hem tiz-tizden çökmeginiň öňüni alýar.
CD/DVD okaýjylarynyň boş bolmagyna üns beriň. Okaýyjylaryň içinde ykjam diskleriň galmagy, noutbugyzyň zarýadynyň köp sarp edilmegine getirýär.
Noutbuklaryň görnüşleri.
Noutbuk – bu şahsy kompýuterleriň kiçiräk görnüşi. Noutbuk şahsy kompýuterlere görä ýeňil agramly we kiçi göwrümlidir. Noutbugyň şahsy kompýuterlerden esasy aýratynlygy – ýanyň bilen göterip bilmek mümkinçiliginiň barlygy. Şeýle hem, olaryň arasynda monitorlarynyň tapawudy bar. Şahsy kompýuterleriň aýratyn, uly monitorlary bar, noutbuklaryň monitorlary bolsa özünden aýratyn däl we inçe bolýar. Öňler noutbuklar şahsy kompýuterlerden işleýiş tarapyndan birneme pesrägem bolsa, häzirki döwürde güýçli we döwrebap noutbuklara gabat gelmek bolar. Şeýle güýçli noutbuklara “Laptop” ady hem berilýär.
Netbuk – bu noutbuklara meňzeş, göwrümi boýunça olardan kiçi kompýuterleriň görnüşi. Netbuklaryň noutbuklardan tapawudy – olaryň göwrümi we işleýiş güýjüniň kiçi bolmagy. Netbuklaryň işleýiş güýji çäklendirilen gelýär. Netbuklarda uly işler ýerine ýetirip bolmaýar. Meselem wideo kebşirleme, 3D dizaýn, uly programma taslamalarynyň üstünde işlemek. Olar esasan hem ofis programmalary we internet bilen işleşmek üçin niýetlenen. Köplenç olaryň göwrümi 10.1 inç bolýar, ýagny kiçi we götermäge ýeňil.
Ultrabuk – bu noutbuklaryň bir görnüşi bolup, esasy aýratynlygy – agramynyň örän ýeňil bolmagy we inçe bolmagy. Ultrabuklar noutbuklaryň ähli ýerine ýetirýän işlerini edýär, olardan tapawutlylykda ultrabuklar diskowodsyz bolýar we ekran kartasy pesräk bolýar, şeýle hem tok güýji uzak wagta ýetýär. Ultrabuklar ykjam, ulanmaga amatly, islendik ýere gidilende ýanyň bilen äkideniňde üýtgeşik ýük bolanok.
Makbuk – bu “Apple” kompaniýasynyň öndürýän noutbuklaryna berilýän at. Makbuklar esasan 3 görnüşde öndürilýär. Olar: “Macbook air”, “Macbook pro” we “Macbook pro with retina display”. Makbuklar beýleki noutbuklara görä örän gymmat, operasion ulgamy beýlekilerden üýtgeşik (MacOS), häsiýetnamalary hem birneme pesräk. Muňa garamazdan, makbuklar örän kän satylýar, işleýiş tizligi hem güýçlidigini ulanyjylar nygtaýarlar. Makbuklaryň dizaýny owadan bolýar, bahasynyň gymmatlygynyň sebäbi bolsa gymmat materiallardan ýasalmagydyr. Makbuklaryň operasion ulgamyna öwrenişmedik adamlar üçin “Windows” operasion ulgamyny gurnamak mümkinçligi hem göz öňünde tutulan.
“Thinkpad” – bu “Lenovo” kompaniýasy tarapyndan öndürilýän, telekeçilik üçin niýetlenen noutbuklar. Bular birnäçe seriýalardan (görnüşlerden) ybarat. “Thinkpad” öňler IBM kompaniýasyna degişlidi. IBM kompaniýasynyň “Think as an IBM” şygaryna laýyklykda, kompaniýanyň şol wagtky işgäri Denny Wainwright-iň jübüsinde “Think” bloknody, ýagny “Think notepad” bardy, şeýlelikde “Thinkpad” ady hem şundan döredi.
“Ideapad” – bu “Lenovo” kompaniýasy tarapyndan öndürilýän, “Thinkpad” noutbuklaryna görä arzan, olardan pesräk häsiýetnamaly noutbuklar. “Ideapad” esasan ýaşlar üçin, öwrenmek, aýdym-saz diňlemek, ofis programmalarynda işlemek üçin niýetlenen.
“Lifebook” – bu “Fujitsu” kompaniýasy tarapyndan öndürilýän noutbuklara berilýän at. “Lifebook”-laryň 3 görnüşi bolýar: “all-round”, “advanced” we “superior”. Bular özarasynda işleýiş güýji tarapyndan tapawutlanýarlar.
“Elitebook” – bu “HP” kompaniýasy tarapyndan öndürilýän noutbuklaryň bir görnüşi. Bularyň agramy agyr, ýokary gyzgyn ýa-da sowuk temperaturalarda, çägede we beýleki şertlerde işlemek üçin niýetlenen noutbuklar. Bu noutbuklary esasan telekeçiler ulanýarlar. Bular “Probook”-lardan öňräk çykan we olara görä bahasy gymmatdyr.
“Chromebook” – bu islendik kompaniýa tarapyndan öndürilýän, ýörite internet bilen işleşmek üçin niýetlenen noutbuklara berilýän at. Bular başga noutbuklardan tapawutlylykda, “Google” kompaniýasynyň “Chrome OS” operasion ulgamynda işleýärler. Şeýle hem bular esasan internet bulutlara (Clouds) bagly bolup işleýärler. Şuňa laýyklykda, bularyň häsiýetnamasy pes we bahalary arzan bolýar. “Chromebook” noutbugyny “Samsung.”, “Acer”, “Lenovo” we ş.m. ýaly kompaniýalar öndürýärler.
Nädip dişagyrydan dermansyz dynyp bolar?
Bimahal çagy çüýrän dişiň agyrysy azar berýär. Öýde agyryny aýyrýan derman hem ýok. Diş lukmanynyň ýanyna gitmegi bolsa irdene çenli goýmasaň, başga alaç ýok. Näme etmeli?
Şeýle bolanda, dürli otlardan gaýnadylyp taýýarlanan suwa agzyňy çaýkamak hem örän gowy peýda edip biler. Bidenekden (şalfeý), ýakymlyjadan (duşisa), sarygülden (zweroboý), dubuň kökünden, ajynarpyzdan (mýata pereçnaýa) melissadan we boýbodrandan ýasamak bolar. Dürli otlardan taýýarlanan şeýle gaýnatmanyň ornuny soda ýa-da birnäçe damja ýod goşulan deňiz duzy tutup biler...
Mundan başga-da, spirte ýatyrylan bir bölek hasany agyryly ýere goýup bolar. Gadymy hytaý usulynyň hem nepi degmegi mümkin. Başam we süýem barmaklaryň we gözüň görejiniň hem çekäniň arasyndan geçýän göz öňüne getirilýän çyzyklaryň kesişýän oý ýerinde simmetrik ýagdaýda ýörite nokatlar ýerleşýär. Eger olary başam barmagyň bilen mazalyja owkalasaň, agyry aýrylar.
Islendik ýagdaýda bir zady ýatdan çykarmaly däl: dişagyryny aradan aýryp bilseňiz-de, size çüýrük dişi özbaşdak bejermek başartmaz. Şonuň üçinem, göni diş lukmanynyňka howlugyň!
Nädip hakyky «Ессентуки» mineral suwuny dogry saýlamaly.
«Ессентуки» mineral suwy hemmelere mälimdir. Ol diňe bir teşneligi gandyrmagyň oňat usuly bolmak bilen çäklenmän, eýsem, aşgazan-içege ulgamy bilen bagly dürli keselleriň berhizini saklamaga, insuliniň işlenip taýýarlanylyşyny kadalaşdyrmaga, immuniteti gowulandyrmaga, bedeniň suw-duz sazlaşygyny dikeltmäge we beýlekilere ýardam berýär.
«Ессентуки» mineral suwunyň meşhurlygynyň artmagy bilen onuň birnäçe ýasama görnüşleri döredi. Olaryň aglabasy daşyndan göräýmäge hakyky haryda meňzeşdir. Şeýle-de bolsa hakyky «Ессентуки» mineral suwuny dogry saýlamagyň birnäçe usuly bardyr.
Birinji esasy alamat ― Kawkaz daglarynyň ýokarsynda ganat ýaýyp barýan bürgüdiň şekilindäki haryt-nyşanydyr. Ony «Ессентуки» mineral suwunyň plastiki çüýşeleriniň daşynda görmek bolýar.
Ikinji alamat ― «Ессентуки» mineral suwunyň guýlan aýna çüýşelerinde häzirki wagtda dagyň üstünden ganat ýaýyp uçup barýan bürgüdiň we has iri şekilli haryt-nyşanynyň ady ýerleşdirilýär. Şeýlelikde, hakyky «Ессентуки № 4» we «Ессентуки № 17» mineral suwlaryny indi eliňe almak arkaly hem tanap bolýar. Siziň daglarda gizlenen bürgüdi dessine görüp bilmezligiňiz mümkin. Emma oňa gözüňiz düşenden soň, onuň özboluşly keşbini hiç ýatdan çykarmarsyňyz. Bu üýtgetmeler diňe aýna çüýşelerine girizilendir. «Ессентуки» mineral suwunyň plastiki çüýşelere guýlan görnüşini öňki haryt-nyşany boýunça saýlap bilersiňiz.
Mineral suwuň hakyky görnüşini saýlamak bilen bagly ýene-de birnäçe maslahatlar bar.
Ilki bilen, mineral suwuň adyna üns beriň, ol etiketkanyň ýüz tarapynda ýerleşdirilmelidir. «Ессентуки» sözi № 4 we № 17 sanlary bilen bilelikde ýazylmalydyr. Eger-de etiketkada «Ессентуки № 4» we «Ессентуки № 17» ýazgy bar bolsa, eliňizdäki önüm Kawkaz mineral suw sebitiniň Essentüki şypahana-şäherininiň çäginde ýerleşýän çeşmeden guýlan hakyky mineral suwdur. Şeýle hem hakyky «Ессентуки № 4» we «Ессентуки № 17» mineral suwlarynyň diňe Essentüki çeşmesinden alynýandygyny bellemelidir. Diňe şol ýerden alnan mineral suwdan onuň tanymal tagamyny we peýdaly häsiýetini duýmak bolýar.
Önüm öndürijiler «Ессентуки № 4» we «Ессентуки № 17» mineral suwlarynyň önümçiliginiň ähli tapgyrynda onuň hiline berk gözegçilik edýärler. Muňa etiketkede görkezilen «ГОСТ Р 54 316−2020» belgiler şaýatlyk edýär. Olar tebigy mineral suwlaryň ýokary hil derejesine laýyk gelýändigini tassyklaýar. Bu bejeriş mineral suwlarynyň — № 4 и № 17 ýaly iki görnüşi bar.
Meşhur Essentüki çeşmesi mundan 70 million ýyl ozal gadymy deňizleriň we wulkanlaryň täsiri bilen döräpdir. Bu aýratynlyk çeşme suwunyň düzümine öz täsirini ýetiripdir. Mineral suwlar eýýäm 200 ýyl bäri şypahana-dynç alyş maksady bilen peýdalanylýar.
Düzüminde mineral suwlaryň sazlaşýandygy sebäpli, «Ессентуки» özboluşly tagama eýedir. Onda minerallaryň 30-sy, şol sanda kalsiý, kaliý, natriý, bardyr.
Ilkinji «Ессентуки» mineral suwuny öndürýän kärhana 1871-nji ýylda açyldy.  Häzirki wagtda ol «Akwa holdingiň» düzümine girýän üç kärhanalaryň biridir. Olaryň ählisinde hem «Ессентуки» mineral suwy öndürilýär. Mineral suwlary öndürmek boýunça her bir kärhananyň kuwwaty ýylda Kawkaz mineral suwlarynyň 200 milliondan gowrak çüýşelere gaplanan görnüşini öndürmäge mümkinçilik berýär. Önümçiligiň iň täze enjamlar arkaly ýerine ýetirilmegi önümleriň ýokary hilini we howpsuzlygyny üpjün edýär. Häzirki wagtda «Akwa holding» — «Ессентуки № 4» we «Ессентуки № 17» mineral suwlaryny öndürýän ýeke-täk kompaniýadyr. Bu barada mineral suwlaryň etiketkasynda hem habar berilýär.
«Akwa holding» ― Russiýanyň mineral suwunyň çeşmesinde we АО «Кавминкурортресурсы» atly iri Kawkaz mineral suwlarynda şahsy skwajinalara eýelik edýän hususy maýa goýujysy bilen bilelikde döredilen kärhanadyr.
Kompaniýanyň Türkmenistandaky söwda wekilleri «Ессентуки № 4» we «Ессентуки № 17» mineral suwlaryny öýe ýa-da edara eltip bermek hyzmatyny ýerine ýetirýärler.
Nädip mugt web saýt döredip bolýar?
Web saýt we onuň maksady.
Web saýt – sizi, edara-kärhanaňyzy, hödürleýän hyzmatlaryňyzy internet ulgamyna tanadýan, mahabatlandyrýan, alyp barýan işiňiz barada maglumat berýän elektron sahypalaryň toplumy. Web saýtyň dürli görnüşleri bolup bilýär: edara-kärhanaňyzy tanyşdyrýan web saýt, internet dükany, habarlar web saýty, ylym-bilim web saýty we ş.m.
Web saýtyň esasy maksady – sizi tanatmak, mahabatlandyrmak, maglumat bermek we ş.m.. Web saýt telekeçilikde marketing guraly hökmünde hem peýdalanylýar. Mysal üçin, önümçiligiňizi, hyzmatyňyzy internet auditoriýasyna giňden tanatmak.
Web saýty nädip döretmeli?
Web saýty üç usulda döretmek bolar: özüňiz tarapyndan, mugt ýasamak ýa-da web saýty taýýarlaýan bu ugurda ökde hünärmenlere (edara-kärhanalara) sargyt etmek arkaly.
1.Web saýty özüňiz taýýarlamak isleseňiz şol ugurda köpräk okamaly bolarsyňyz, usullaryny we tilsimlerini öwrenmeli bolarsyňyz. Belki-de programmirleme kurslaryna gatnamaly bolarsyňyz. Umuman, gyzykly iş, emma wagt kän talap edýär.
2. Web saýty taýýarlamagyň aňsat usuly bolsa – mugt we taýýar gurallardan peýdalanmak. Bu usuldan islendik adam peýdalanyp biler, muny bilmek üçin programmirleme bilmek zerurlygy ýok. Mugt we taýýar gurallaryň esasysy – CMS. CMS (Content Management System) – web saýt taýýarlamak boýunça taýyn nusgalar (шаблон) ulgamy (programma üpjünçilik). CMS-de eýýäm ähli zat ýasalgy bolýar, siz üstünde biraz işläp, saýtyň bezegini we mazmunyny üýtgetmegiňiz ýetik. CMS-iň amatly taraplarynyň ýene-de biri – ony hem programmistler, hem adaty kompýuter ulanyjylary hem aňsatlyk bilen öwrenip bilýärler. Bular barada internetde edebiýatlar kän. CMS-lere mysal: Joomla!, Wordpress, Drupal, we ş.m.
Şeýle hem, internetdäki köp web saýtlar CMS ulgamlaryň üsti bilen taýýarlanýandygyny belläp geçmek dogry bolar.
Web saýt döretmekde mugt gurallardan, CMS-lerden peýdalanmagyň amatsyz taraplary: öz isleýşiň ýaly dizaýn edip bolanok, öz isleýşiň ýaly arasyna kod goşup ýa-da üýtgeşmeler edip bolanok, sebäbi olar eýýäm taýýar nusgada bolýar. Şeýle hem, olar mugt bolandygy sebäpli – käte saýtyňyzda olaryň mahabatlary, ýazgylary ýerleşdirilýär.
Elbetde, web saýty internet ulgamyna ýerleşdirmek üçin mugt hosting we mugt domen atlary hem bar. Olary tejribe üçin ulanyp görmek bolar. Emma, ýokarda belleýşimiz ýaly, mugt bolandygy sebäpli, olaryň mahabatlaryýerleşdirilýär, ýa bolmasa 2 ýa-da 3-nji derejeli domen atlary berilýär.
3. Web saýt taýýarlamagyň beýleki usuly bolsa, ony taýýarlaýan ökde hünärmenlere (edara-kärhanalara) sargyt etmek. Web saýt taýýarlamak boýunça ençeme edara-kärhanalar hyzmatlaryny hödürleýär, olaryň her biri öz ugrundan kämilleşen, bäsdeşlige ukyplydyr.
Web saýt taýýarlamak boýunça “Türkmenportal” hem öz hyzmatlaryny hödürleýär. Hyzmatlarymyz ýokary hilli we elýeter bolup, web saýt ylalaşylan möhletde, başdan soňuna çenli tejribeli hünärmenlerimiz tarapyndan taýýarlanylýar.
Web saýt taýýarlamak boýunça hyzmatlarymyzy ygtyýarnama esasynda ýerine ýetirýäris.
Nädip noutbugy tozandan arassalamaly?
Tozan noutbugyň içinde toplanyp biler. Ol ýylylyk geçirijiligini ýaramazlaşdyrýar. Bu bolsa prosessoryň gyzmagyna we hatda onuň döwülmegine-de getirip biler. Şonuň üçün hem noutbugyň içki gurşawyny wagtly-wagtyna arassalap durmaly. Munuň üçin size *otwýortka; *çotgajyk;  *tozan sorujy ýa-da fen gerek bolar.
1. Noutbugyň içinde tozan toplanandygyny şu alamatlar boýunça bilmek bolýar. Wentilýator has gaty ses çykaryp başlaýar. Noutbugyň üst ýüzi, şol sanda klawiatura çalt gyzýar. Kähalatda gyzmak bilen bir hatarda ýakymsyz ys hem peýda bolýar. Gurluşyň işinde şular ýaly näsazlyklar ýüze çykýar: işjeňlik peselýär, operasion sistema wagtal-wagtal sebäpsiz ýere doňýar.
2. Gurluşy söküň. Noutbugyň aşak tarapyndaky boltlara gabat gelýän otwýortka alyň. Elbetde, noutbugy elektrik akymyndan  aýyrmagy ýatdan çykarmaly däl. Şeýle hem, siz öňünden akkumulýatory çykaryp bilersiňiz. Seresaplyk bilen boltlary we hyrly çüýleri towlap çykaryň. Ýitirmezlik üçin olary aýry gutujyga salyň.
3. Kompýuteriň özen platosyndaky we beýleki böleklerindäki tozany tozan sorujy bilen aýryň. Şeýle-de, tozany feniň kömegi bilen aýryp bolar. Mikroshemalara el degirmäň. Radiatory, kapasany we wentilýatory adaty surat çekmek üçin niýetlenen çotgajyk bilen arassalap bolar. Eger kapasa we wentilýator goparylyp aýrylýan bolsa, onda olary has düýpli arassalamak bolar.
4. Sökülip, arassalanan noutbugy seresaplyk bilen täzeden yzyna ýygnaň. Ýygnamazdan öň wentilýatory maşyn ýagy bilen ýaglamak bolar. Bu onuň has netijeli we sessiz işlemegine ýardam eder. Täzeden ýygnanyňyzdan soňra noutbugyň işleýşini barlaň. Eger onuň gyzmagy azalyp, sesi ýitip, operasion sistemanyň iş öndürijiligi kadalaşan bolsa, diýmek, arassalaýyş işi üstünlikli geçirilendir. Eger-de, kemçilikler aýrylmadyk bolsa, onda hyzmat ediş merkezine ýüz tutmak gerek.
Nädip onlaýn tertipde bankdan karz almaly.
Häzirki wagtda ýurdumyzda sanly ykdysadyýeti ösdürmek boýunça giň gerimli işler alnyp barylýar. Şol işleriň çäklerinde ýurdumyzyň bank ulgamy tarapyndan yzygiderli täze sanly hyzmatlar hödürlenýär. Olardan biri – bankdan karzlary resmileşdirmek üçin onlaýn görnüşde ýüz tutmak.
Wagtyň tygşytlanmagy;
Tiz we amatlylyk;
Banklarda nobatlaryň azalmagy;
Günüň islendik wagtynda ýüz tutmak mümkinçiligi.
Internet ulgamyna birikdirilen kompýuter ýa-da ykjam enjam;
Şahsy maglumatlaryňyz (şol sanda pasport belgisi we ş.m.);
Zerur halatynda şahsy resminamalaryňyzyň elektron nusgasy.
Mysal hökmünde, Türkmenistanyň “Daýhanbank” döwlet täjirçilik bankynyň resmi web-saýtynyň üsti bilen karz almak üçin onlaýn görnüşde ýüzlenmäni dolduralyň.
Ilki bilen www.dayhanbank.gov.tm web-saýtyna girmeli;
Menýudan salgysyna basmaly;
Açylan sahypada karzyň görnüşini saýlamaly, mysal üçin  karzy;
Zerur bolan setirleri talaba laýyk doldurmaly: adyňyz, familiýaňyz, telefon belgiňiz, elektron poçta salgyňyz, doglan senäňiz, ýaşaýan ýeriňiz barada maglumatlar we bellikler. Şeýle-de, bank tarapyndan talap edilýän elektron resminamalaryň nusgasy ýüklenilmeli;
Soňunda  düwmesine basmaly.
Ilki bilen www.tbbank.gov.tm web-saýtyna girmeli;
Menýudan saýlamaly we  salgysyna basmaly;
Açylan sahypada karzyň görnüşini saýlamaly, mysal üçin, karzy;
Şeýle-de, bankyňyzyň welaýatyny we şahamçany saýlamaly;
Zerur bolan setirleri talaba laýyk doldurmaly: adyňyz, familiýaňyz, ataňyzyň ady, ýazgy edilen salgyňyz, hakyky ýaşaýan ýeriňiz, pasport seriýaňyz, pasport nomeriňiz, pasportyňyzyň berlen senesi, pasport kim tarapyndan berlen, doglan senäňiz,  elektron poçta salgyňyz, doglan ýeriňiz,  telefon belgiňiz, ätiýaçdaky telefon belgiňiz, öý telefon belgiňiz, işleýän welaýatyňyz, işleýän etrabyňyz, işleýän edaraňyzyň/kärhanaňyzyň ady, işe başlan wagtyňyz, aýlyk hakyňyzyň möçberi, wezipäňiz, iş ýeriňiziň işgärler bölüminiň telefon belgisi, bilim derejäňiz, maşgala ýagdaýyňyz. Şeýle-de, bank tarapyndan talap edilýän elektron resminamalaryň nusgasy ýüklenilmeli;
Soňunda  düwmesine basmaly.
Ilki bilen www.tnbk.tm web-saýtyna girmeli;
Menýudan  saýlamaly we salgysyna basmaly;
girizmeli. Zerur bolan setirleri talaba laýyk doldurmaly: adyňyz, familiýaňyz, ataňyzyň ady, telefon belgiňiz, elektron poçta salgyňyz.  düwmesine basmaly.
girizmeli. Açylan sahypada zerur bolan setirleri talaba laýyk doldurmaly: pasport seriýaňyz, pasport belgiňiz, doglan senäňiz, pasportyňyzyň berlen senesi. Ýaşaýan welaýatyňyzy we bank şahamçasyny saýlamaly. düwmesine basmaly.
girizmeli. Açylan sahypada zerur bolan setirleri talaba laýyk doldurmaly: Işe başlan senäňiz, käriňiz (wezipäňiz), edaranyň/kärhananyň ady ýa-da salgyt belgisi, aýlygyňyzyň möçberi (manat), iş ýeriňiziň buhgalter hasabatlar bölüminiň telefon belgisi. Işleýän welaýatyňyzy we işleýän etrabyňyzy saýlamaly we  düwmesine basmaly.
girizmeli. Açylan sahypada zerur bolan setirleri talaba laýyk doldurmaly: bilim derejäňiz, maşgala ýagdaýyňyz, esasy telefon belgiňiz elýeter bolmadyk wagtynda, siz bilen habarlaşmak üçin adamyň ady we telefon belgisi we “Indiki” düwmesine basmaly.
girizmeli. Açylan sahypada karzyň görnüşini saýlamaly, mysal üçin,  karzy.düwmesine basmaly.
Açylan penjirede banka baranyňyzda eltmeli resminamalaryňyz bilen tanyşyp bilersiňiz.
Indi bolsa Türkmenistanyň “Halkbank” paýdarlar täjirçilik bankynyň resmi web-saýtynyň üsti bilen karz almak tertibini gözden geçireliň.
Ilki bilen www.halkbank.gov.tm  web-saýtyna girmeli;
Menýudan  saýlamaly we  salgysyna basmaly;
Açylan sahypada karzyň görnüşini saýlamaly, mysal üçin, karzy;
Zerur bolan setirleri talaba laýyk doldurmaly: adyňyz, familiýaňyz, salgyňyz, elektron poçta salgyňyz, telefon belgiňiz, doglan senäňiz we bellikler. Welaýaty we şahamçany saýlamaly. Şeýle-de, bank tarapyndan talap edilýän elektron resminamalaryň nusgasy ýüklenilmeli;
Soňundadüwmesine basmaly.
Türkmenistanyň “Senagat” paýdarlar täjirçilik bankynyň resmi web-saýtynyň üsti bilen karz almak üçin onlaýn görnüşde ýüzlenmäni dolduralyň.
Ilki bilen www.senagatbank.com.tm  web-saýtyna girmeli;
Menýudan salgysyna basmaly;
Açylan sahypadan arzanyň nusgasyny ýükläp almaly we dolduryp, arzany ýüklemeli. Karzyň görnüşini saýlamaly, mysal üçin,  karzy;
Zerur bolan setirleri talaba laýyk doldurmaly: adyňyz, familiýaňyz, ataňyzyň ady, elektron poçta salgyňyz, telefon belgiňiz, doglan senäňiz, ýaşaýan ýeriňiz barada maglumatlar we bellikler. Şeýle-de, bank tarapyndan talap edilýän elektron resminamalaryň nusgasy ýüklenilmeli;
Soňunda  düwmesine basmaly.
Ilki bilen www.rysgalbank.com.tm web-saýtyna girmeli;
Menýudan  diýen bölümi saýlamaly we  salgysyna basmaly;
Açylan sahypada fiziki ýa ýuridiki tarapy saýlamaly. Bölümleriň arasynda  saýlamaly we düwmesine basmaly.
karzyň görnüşini saýlamaly, mysal üçin, karzy;
karzy hasaplamaly we  düwmesine basmaly;
zerur bolan şahsy maglumatlary talaba laýyk doldurmaly: adyňyz, familiýaňyz, ataňyzyň ady, doglan senäňiz, pasport seriýaňyz we belgiňiz, pasportyňyzyň berlen senesi we ýyly. Jynsy we milleti saýlamaly. düwmesine basmaly.
şahamçany saýlamaly we karz almak üçin zerur bolan setirleri talaba laýyk doldurmaly: ýaşaýan salgyňyzy, iş ýeriňizy, aýlygyňyzyň möçberini, wezipäňizi, telefon belgiňizi, öý telefonyňyzy, soňky iş ýeriňiz boýunça tejribäňizi görkezmeli we düwmesine basmaly.
maglumatlar bilen tanşyp,  diýen düwmä basmaly.
Bellik: gyzyl ýyldyzjyk goýlan setirler – hökmany doldurylmaly setirler bolup durýar.
Elektron görnüşde dolduran ýüztutmaňyz banka baryp gowşar we bankyň hünärmenleri siz bilen habarlaşarlar.
Görşüňiz ýaly, birnäçe ýönekeý ädimleriň üsti bilen, gysga wagtda sanly ulgam arkaly karz resmileşdirmek üçin banka onlaýn görnüşde ýüz tutup bilersiňiz.
Nädip sowalgaňy oýlanyşykly sarp etmeli we harajadyňy meýilleşdirmegi öwrenmeli?
Işleýän adamlaryň hemmesi diýen ýaly aýlyk alanlaryndan bir hepde geçensoň, bu aljyraňňylyk duýgusyny başdan geçirýän bolsalar gerek: «Pullarym nämä sowuldyka?». Pul özbaşyna tiz hem-de düşnüksiz ýagdaýda gutarýan häsiýete eýedir. Pulunyň hasabyny has ykjam we ýerlikli ýöredip bilýänler gaty bir känem däl, ýöne ony tygşytlamagy öwrenmek welin edip boljak zat.
Ilkinji bilen, biderek zatlara nähiliräk derejede pul sarp edilýänini göz öňünde tutmaly. Nobatdaky, onunjy gezek satyn alynýan, zerurlygy bolmadyk pamada ýa-da ýene-de bir göwnüňe ýaran telefon daşy, ýolugra tiz tagama sowlup, garbanara bir zatlar almak, süýji tagamly gazly suw, ownuk-uşak möhüm bolmadyk egin-eşik almak, wagtly-wagtyna restorana girmek, köplenç halatda gijä galyp, jemgyýetçilik ulagynyň ýerine taksa münmek — bularyň ählisi bir aýyň dowamynda ortatap adamlaryň köpüsiniň möhüm däl ýere sarp edýän harajatlarydyr.
Adamyň puly näçe köp bolsa, şonça-da köp sowýar. Girdeji näçe köpeldigiçe, çykdajy hem şonça artýar. Diňe käbir adamlar girdejisiniň has köpelýändigine garamazdan, öz maddy ýagdaýyny adaty tygşytlylykda saklap bilýärler. Biziň pulumyzyň köp harçlanmagyna bolsa daş-töwerek hem-de moda täsir edýär. Sosial media ulgamynyň, modanyň, haýsydyr bir meşhur bloggeriň sahypasyndaky «owadan durmuşyň» kartinalary köpleri «prestiži satyn almaga», ýagny illerden pes bolmazlyga we maddy ýagdaýyny hemmelere görkezmäge mejbur edýär.
Puluňyzy ýerliksiz sarp etdirýän salym wagtlyk arzuwlaryňyza erk etmek isleýän bolsaňyz, gündelik durmuşyňyza zeper ýetirmezden, olardan kem-kem araňyzy açmaly bolarsyňyz. Mysal üçin, günde işde ýadap günortanlyga çykyp, onda-da golaý-goltumdaky kafeleriň birinde garbanýan bolsaňyz, onda mundan el çekip bolmaz, diýmek bu dogry çözgüt däl. Ýagdaýyňyza görä geýinmek isleýän bolsaňyz we muny netijesiz hasap etseňiz, tygşytly geýinmegiňizi dowam etmeli bolarsyňyz, bu hem ýerlikli çözgüt däldir. Ýöne, her günde aýak üstünden sowulýan tiz tagamlarymyz we ýerliksiz içgiler hem-de çipsdir beýleki tebigy däl iýmitlerden welin agzymyzy çetleşdirip bileris. Egin-eşik satyn alanymyzda hem örän ünsli bolup, haýsydyr bir marketing hilelerine düşmejek bolmalydyr.
Iň gowsy harajatlaryň hasabyny ýöretmek we býujetiňi aýa, hepdä we her güne bölüp meýilleşdirmekdir, özüňe has gerek bolan harytlaryň sanawyny düzmek bilen, ýanyň bilen gereginden artyk pul almazlyk. Bu bolsa gerekmejek zatlara pul sowmakdan saklar. Eger gündelik satyn alýan zatlarymyzy her günde ýazyp goýsak, onda nähili ownuk-uşak zatlara pul harçlaýanymyzy görüp bileris.
Eger maddy ýagdaýyň mümkinçilik berýän bolsa, onda artykmaç galan pullaryňy «içi pully howpsuzlyk ýassygymyz» üçin süýşürmek has ýerliklidir. Bu babatda ykdysatçylar aýlyk girdejiniň iň bolmanda 5-10%-ini tygşytlap goýmagy maslahat berýärler.
Pul tygşytlamakda «50/30/20» shemasy bar. Bu shema laýyklykda, aýlyk gazanjyň 50%-i has wajyp bolan sarp ediş harajatlaryna (iýip-içgi, jemagat hojalyk hyzmatlary, ulag, gerek bolan dermanlar...), 30%-i — o diýen bir zerur bolmadyk harajatlara (güýmenje, garaşylmadyk çykdajylar, sport türgenleşikleri we ş.m) sarp edilip, galan 20%-i bolsa «içi pully howpsuzlyk ýassygy» üçin tygşytlanylýar. Aýlyk girdejiniň köplügine görä, bu shemany özüňe laýyk görnüşde hem gurap bolar. Dogry, eger wajyp zatlar üçin sowýan puluň möçberi aýlygyň 80%-ine deň bolsa, onda «50/30/20» shemasyndan peýdalanyp bolmaz. Munuň ýaly ýagdaýda diňe gazananyň 5-10%-ini tygşytlamak ýörelgesine eýermek dogry bolar.
Eger örän uly bir zada pul sarp etmeli bolsaňyz, 3-4 aýlap onuň üçin gazanjyňyzdan mümkin boldugyndan pul süýşürmek ýerliklidir, emma aýlygyňyzy dolulygyna diýen ýaly şoňa harçlasaňyz indiki aýlar günüňizi dolamak kyn düşse gerek.
Bu bir «Köp bilip azyňdan galmak» diýen ýaly gatnaşyklardyr. Şonuň üçin has arzan zady satyn almak isleýän bolsaňyz, nämä pul berýäniňiz barada oýlanyň. Köplenç beýle tygşytlylyk arzan bahadan alnan haryt hiç zada ýaraman galan halatynda çykdaja sezewar edýär.
Nädip çagalar bagyny saýlamaly?
Çagalar bagyny saýlamaga körpe doglanyndan soň girişmeli. Onuň iň ýönekeý usuly — öýüňize ýakynragyna ýazylmaly. Ýöne bu usul hemmelere ýaramly däl. Eger siz iň gowy çagalar bagyny saýlamakçy bolsaňyz, onda sabyrlyrak boluň. Çünki çagasy kiçi eýäniň çagalar bagyna gidip gelmäge eli degmez,şonuň üçinem, belki, bu işi kaka tabşyrmalydyr.
Nädip çagalar bagyny saýlamaly?
Onuň iň ygtybarly usuly öýüňize ýakyn bolan çagalar baglarynyň onlarçasyna aýlanyp görmeli, müdir bilen gürleşmeli, topara barmaly, terbiýeçi bilen tanyşmaly we oňa özüňi gyzyklandyrýan sowallary bermeli.
Eger birnäçe çagalar bagyndan haýsysyny saýlajagyňyzy bilmän ikirjiňlenseňiz, ilkinji nobatda terbiýeçiniň şahsyýetinden ugur alyň.
Çagalar bagynda döredilýän goşmaça mümkinçilikleri: körpelere bosseýne, syýahata äkidilýärmi, ol ýerde psiholog, logoped, teatr ussahanasy barmy doly anyklaň.
Özüňizde galan ilkinji täsirden ugur alyň. Sizi nähili kabul edendikleri köp derejede perzendiňiziň hem nähili kabul ediljekdiginiň şöhlelenmesidir. Ýygralyk etmäň, siziň öz körpäňiziň gatnajak çagalar bagy barada ähli zady bilmäge doly haklysyňyz!
Çagalar bagynyň çäginde gözüňize ilen ilkinji zatdan başlaň. Onuň abadanlaşdyrylyşy nähili, dyrmaşmaga ýaramly nämedir bir zatlar barmy, aýmança çägelimi, güldanlar güllümi, otlaryň arasynda aýna döwükleri we haýatdan deşik görünýärmi?.. Elbetde, çagalar bagynyň içindäki ýerbe-ýerlik köp zatdan habar berýär.
Şeýle hem guralýan gezelençleriň nähili geçýändigini keseden synlamak bolar. Uzak bolmadyk aralykdan, özüňize ünsi çekmän, toparyň “hakyky şertlerdäki” durmuşyna gözegçilik etmäge synanyp görüň.
Özüňize ýörite depder tutunsaňyz hem bolar. “Gözegçilik” meýilnamasyny düzüp, her täze çagalar bagynda bolup göreniňizden soň, ähli ugurlar boýunça baha goýuň.
Özüňize has ýaran çagalar baglarynyň belgilerini ýazyp alyň. Soňra forumlara hat ýazyň, ejeleriň şol çagalar baglary baradaky seslenmelerini  okaň, özüňizem olara sowal beriň. Körpeleri bilen çagalar bagynyň derwezesinden çykyp gelýän ejeler bilen duşuşyp hem hut şeýle edip bilersiňiz.
Çagalar bagy öýüňizden gaty uzakda bolmasa gowy.
Çagalar baglarynyň reýtinginde ýa-da okrug bäsleşiklerinde ýeňiş gazanýandyklaryna bakmaň. Şäher iş toparlary ýüzleý alamatlara hem hakyky bolşundaky ýaly baha berip bilerler. Çagalar bagy körpä ýararmy, muny diňe ene-atalar kesgitläp bilerler.
Size şahsy ýa-da öý şertlerindäki çagalar baglary bilen baglanyşykly usul ýaraýarmy, bu barada hem pikirlenip göräýmek gerek.
Näme üçin 2 minut işden ünsümizi sowmak bilen, biz 25 minut wagtymyzy ýitirýäris.
Hany ýadyňyza salyň, iş günüň dowamynda näçe gezek ünsüňizi sowduňyz? Indi bolsa şol sany 25-e köpeldiň. Gördüňizmi, bir günde näçe peýdaly wagt ýitirýärsiňiz.
Irwaýndaky Kaliforniýa uniwersitetiniň professory Gloriýa Markyň ylymy barlamalarynyň netijesinde adam, arakesmeden öňki eden işine täzeden girişmekçi bolsa 25 minut wagtyny sarp edýär, has takyk bolsak—23minut 15sekunt. Onda, her gezek biz bir zada ünsümizi bölsek, oňa harçlan wagtymyzdan başga-da 23minut 15 sekunt wagtymyz gidýän eken. Aýdaly, siz 2minut Twitter okasyňyz geldi, netijede bolsa ýarym sagada golaý önümçilik wagtyňyzy ýitirdiňiz.
Şular ýaly ýagdaýda diňe bir siziň önümçiligiňize zeper ýetmeýär, eýsem joşgun duýgularyňyza-da zeper ýetýär. Professor Markyň aýtmagyna görä, yzygiderli ünsüni bölýän adamyň diňe bir önümçiligi peselmek bilen çäklenmän, ol galagoplyga düşüp, keýpsiz hala gelip bilýär.
Nädip biz ünsümizi bölýäris we näme üçin bu ýagdaý zyýanly.
Ylymy barlaglary geçirmek üçin, professor Gloriýa Mark birnäçe tehniki we maliýe kompaniýalaryň güman etmeýän işgärleriniň ýanyna üç ýarym günlik anyklaýjy synçylary goýupdyr. Olar örän çintgemek arkaly işgärleriň islendik hereketleriniň sekundyna çenli takyk ýazdylar, we adamlaryň bir işden beýleki bir işe her 3 minut 5 sekuntdan geçýänligi anykladylar.
Mundan başga-da, barlagçylar, işgärleriň ýarysynyň, öz ünslerini özleriniň bölýändikleri belli boldy, mysal üçin Facbook görýärler. Işgäriň işdeşi bilen iş barada  maslahaty üçin ünsüni sowanyny barlagçylar hasaba almadylar.
Biz beýnimizi tennis oýnyndaky pökgijik ýaly eýläk-beýläk pyzýarys.Ýöne, pökgüjikden tapawutlylykda beýnä, işiň başlangyç ýagdaýyna dolanmak üçin köp wagt gerek bolýar.
Ünsümizi bölmek bilen, biz ähli resursymyzy ters tarapa gönükdirýäris.  Ünsümizi bölen beýleki işimize düşünmegimiz üçin wagt gerek bolýar. Ondan soň öz meselämize dolanmak üçin ýene-de şonça wagtymyz gidýär.
Problema diňe bir wagtyň artyk harçlanmagynda däl, eýsem bu ýagdaýda biz  çynymyz bilen täzeden işe girişip bilmeris. Eger-de adam her 10 minutdan meseleden meselä böküp dursa, onda nädip ol ünsüni bir ýere jemläp biler? Ol hiç haçan iş akymyny doly ýola goýup bilmez.
Özüňize beýlekilerden ileridirin öýütmäň.
Siziň eden pikiriňizi bilmäge rugsat beriň: “Kimdir biriniň meseleden meselä böküp bilmezligi mümkin, ýöne men bu işiň örän çalt hötdesinden gelerin. Men köp meseleli  bolup bilerin, ýöne hiç haçan üns nokadymy ýitirmerin”. Özüňizi aldamaň.
Ýigriminji asyr menejmentiniň iň abraýly nazarýetçileriniň birisi, Piter Druker, 1966-njy ýylda ýazan “Netijeli ýolbaşçy” atly kitabynda, bu barada duýdurupdy.
Mosart bir bada birnäçe eseriň üstünde işläp bilýän eken we olaryň her biri ajaýyp eser bolup çykypdyr. Hawa, Mosart ýokardaky agzalan kada gabat gelmeýän ýeke-täk adam bolup durýar. Ýöne beýleki beýik kompozitorlar—Bah, Gendel, Gaýdn, Werdi—diňe bir eseriň üstünde işleýän ekenler. Olar ilki işlerini gutaryp ýa-da soňa goýup, soň beýleki işe başlaýan ekenler. Her bir ýolbaşçyda Mosardy görüp bolmaz ahyryn.
Geliň biziň Mosart däldigimiz, inkär edip bolmajak hakykatdygyny belläliň. Nädip pikirimizi bölmän, ünsümizi işde jemläp bolar.
Üns nokadymyzy tapmany öwrenýäris.
Size işe girişmek üçin, arakesmesiz wagt toplumlary gerek. Diňe bir işiň üstünde işläň. Hatda ökde hünärmenlere-de işini oňat ýerine-ýetirmek üçin ünslilik gerekdir.
Siz häzir, işden ünsüňi bölmekligi planlaşdyrmak bolýar diýmegiňiz mümkin. Meselem: “Häzir bar ünsümi işe bereýin, poçtany bolsa öýlän sagat üçde barlaýaryn”. Ýöne hakykatda, siz işe başyňyz bilen çümersiňiz we poçta  barlamany ýadyňyzdan çykararsyňyz. Ýa-da gün tertibiniň taslamasyny düzüp, siz ýeňillik bilen onuň duzagyna düşersiňiz we uzakly gün poçtaňyzy barlap, işi ýatdan çykararsyňyz. Bu köpleriň problemasy.
Mysal üçin, edil şonuň ýaly waka Intel kompaniýada bolup geçdi. Haçanda olar işlemeli bolanlarynda, olaryň wagty bolmandyr. Şonda kompaniýanyň menenjerleri, her hepdede dört sagat pikir etmekligi kanunlaşdyrypdyrlar. Işgärler, “pikir sagatlarynda” hatlara jogap bermeli däl we gyssag bolmadyk işlere ünslerini bölmeli däl ekenler. Bu teklip uly üstünlige eýe bolupdyr we işgärler hemme işlerine ýetişipdirler. Mysal üçin, olaryň birisi boş wagty patent taýynlapdyr.
Indi siz ünsi bölmäniň we köpmeseliligiň hakyky bahasyny bilýärsiňiz we iş wagtyny, ünsüňizi az böler ýaly edip planlaşdyrmalydygyny bilýärsiňiz. Goý siziň işdeşleriňiz siziň iş wagtyňyzyň arakesmesiz sagatlaryny bilsinler we biderek ýere siziň ünsüňizi bölmesinler, gowusy—siziň peýdaly tejribäňizi öwrensinler.
Özüňiziň Mosart däldigiňize gynanmaň. Belki siz indiki Bahsyňyz.
Näme üçin elektron resminama dolanyşygyny girizmeli?
Elektron resminama dolanyşygy (ERD) – elektron görnüşde döredilen we ulanylýan resminamalaryň görnüşleri bilen işlemek üçin ýeke-täk guraldyr. Elektron resminama dolanyşygyny ulanmak, elektron resminamalary we beýleki amallary kagyz ulanmasyz üýtgedilmegini aňladýar.
wagty tygşytlamak;
saklamak howpsuzlygy;
kagyza çap etmek we ş.m. çykdaýjylaryny azaltmak;
giňişligi we tehnologiýany seresaply ulanmak;
işdäki aýdyňlyk;
şahsy faýl taryhyny yzarlamak;
işde çeýelik;
1. resminamalar sanly gurşawda döredilýär – düşündiriş, hat, hasap-faktura we ş.m.
2. resminama elektron gol bilen gol çekilýär we ERD ulgamyndaky salga ugradylýar;
3. resminamany alyjy oňa elektron gol bilen gol çekýär. Ikinji tarap gol çeken badyna, birinji tarap bu baradaky habarnamany alýar we resminama boýunça hereket edip bilýär: tölegi geçirmek, harytlary ugratmak we ş.m.
Maglumatlar bazasynyň elektron görnüşde bolmagy bilen resminamalar hemişe ätiýaçlykda saklanýar. Bu bolsa maglumatlaryň yzyna gaýtaryp bolmajak derejede ýitmek howpuny aradan aýyrýar. ERD ulgamy, ofislerde käwagt ýitip biljek resminamalar bilen doly bukjalary aradan aýyrýar. Ähli resminamalar eliň aşagynda boljak howpsuz ulgamda saklanýar.
ERD, guramalaryň ýolbaşçylaryna resminamanyň ýagdaýyna, tassyklamagyň we ylalaşmagyň ähli ýagdaýalarynyň haýsy prosesde dowam edýänligine gözegçilik etmäge mümkinçilik berýär. Elektron elýeterlilik we aragatnaşyk, işgärlere uzakdan işlemäge mümkinçilik döredýär.
Türkmenistanda elektron maglumat dolanyşygyna aýratyn uly üns berilýär. “Elektron resminamalar, elektron resminama dolanşyk we sanly hyzmatlar” baradaky kanun elektron resminamalaryň kanuny ýagdaýyny, elektron resminamalary dolandyrmak we sanly hyzmatlar üçin esasy talaplary kesgitleýär we şol sanda bu ugurda ýüze çykýan gatnaşyklary kadalaşdyrmaga gönükdirilendir.
Ýurdumyzda birnäçe kärhanalar eýýäm ERD ulgamyny ulanýar. Şeýlelik bilen, Ahal welaýaty Türkmenistanda elektron maglumat dolanyşygy ýaly sanly maglumat tehnologiýalarynyň döwlet dolandyryş ulgamyna girizilen şeýle-de zerur enjamlar we programma üpjünçiligi oturdylan ilkinji sebit boldy.
Şuňa meňzeş pudagara täsiriň netijeliligini ýokarlandyrýan, sebit derejesinde çalt karar bermäge mümkinçilik berýän, döwletde pudaklaýyn we sebitleýin maksatnamalaryň ýerine ýetirilişine gözegçilik etmäge şert döredýän işler, Ahal welaýatynyň düzümindäki kärhanalary we edaralary elektron maglumat dolanyşygy arkaly baglanyşdyrmak üçin dowam edýär.
Şeýle hem, degişli gurluşlar bilen baglanyşykly kabul edilen kararlar boýunça resminamalary gowşurmak üçin sarp edilýän wagt tygşytlanar. Munuň üçin ýörite ulaglara ýangyç paýlamak zerurlygy aradan aýyrylar. Ykdysady peýdalardan başga-da, bu iş netijeliliginiň ýokarlanmagyna göniden-göni täsir edýär.
Häzirki wagtda elektron maglumat dolanyşygyny amala aşyrmak üçin hyzmatlary hödürleýän birnäçe kompaniýalar bar. Şeýle kompaniýalaryň biri “Türkmen Tranzit” kompaniýasydyr. Elektron maglumat dolanyşygy “NETIJE” tarapyndan patentleşdirilen hyzmatlary turkmen-tranzit.com web saýtyndan tapyp bilersiňiz.
iki görnüşli şahsyýeti tassyklamak arkaly maglumat bazasyny goramak;
maglumatlary hasaba almak we gözegçilikde saklamak;
her bir müşderä ;
ofis işini awtomatlaşdyrmak;
wezipeleri kesgitlemek.
resminamalary islendik formatda möhletsiz saklamak, görmek we gözlemek;
resminamalary utgaşdyrmak we garşy tarapyň maglumatlaryny saklamak;
çäksiz ulanyjylaryň goşulmagy;
berlen tabşyryklaryň ýerine ýetirilişine gözegçilik etmek;
türkmen we rus dillerinde interfeýs.
Bu çözgüt döwlet we hususy kärhanalar üçin amatlydyr. “NETIJE” elektron maglumat dolanyşygyny döretmegiň esasy maksady, ýurduň innowasiýa tehnologiýalaryny  ösdürmäge gönükdirilen syýasatyna goşant goşmakdyr.
"NETIJE" önümi, sanly ykdysadyýeti ösdürmek, kärhanalaryň maddy we tehniki binýadyny berkitmek, kärhananyň gelýän we gidýän hat alyşmalarynyň elektron hasabyny üpjün etmek, ýolbaşçylar we işgärler bilen hat alyşmak arhiwiniň howpsuzlygyny we elýeterliligini goramak, işgärleriň gözegçiligini güýçlendirmek, iş prosesini çaltlaşdyrmak üçin esas hökmünde ulanylmaga niýetlenendir.
Näme üçin filmlere onlaýn tomaşa etmek has oňaýly.
Häzirki zaman adamyň boş wagtyny kino görmän geçirmegini göz öňüne getirmek asla mümkin däl. Kinolaryň sanynyň ummasyzdygy olara tomaşa etmek üçin hiç bir päsgelçilik döretmeýär. Kimdir biri komediýany, başga biri taryhy dramany, ýene biri bolsa söweşjeň žanrly kinolary halaýar. Kinematografiýa özüniň bir asyrdan gowrak taryhynyň dowamynda kino söýüjilere islendik žanra degişli millionlarça filmleri sowgat etdi.
Tehnologiýanyň ösmegi bilen kinofilmleriň elýeterliligi has-da artýar. Soňky onýyllygyň dowamynda internetiň mümkinçilikleriniň artmagy bilen kinofilmlere tomaşa etmek üçin kinoteartlara gitmek ýa-da disk satyn almak zerurlygy aradan aýryldy. Munuň üçin interneti güýçlendirip, öý şertlerinde onlaýn teatryna ýa-da wideoholdinge birikmek ýeterlikdir.
Filmlere onlaýn görnüşde tomaşa etmegiň artykmaçlyklary kändir. Ilkinji nobatda ol onlaýn kinoteatrlaryň tölegsizligidir. Örän seýrek ýagdaýlarda munuň üçin ujypsyzja abonent tölegi talap edilýär.
Ikinjiden, isleýän filmiňe tomaşa etmek üçin kinoteatra gitmek ýa-da diski satyn almak zerurlygy döremeýär.
Üçünjiden bolsa, gerek bolan film ulgamdan gözlenip tapylansoň, ony ýükläp almak üçin wagt sarp edilmeýär.
Dördünji artykmaçlyk hem filmlere tomaşa etmek üçin amatly wagty, olara soňuna çenli tomaşa etmegi ýa-da bölekleýin görmegi özüňiziň saýlaýanlygyňyzdyr.
Onlaýn kinoteatrlarynyň kino gorunyň ýetikligi kinosöýüjileriň dürli žanrly filmlere tomaşa etmäge bolan islegini kanagatlandyrýar. Kinoteatrlaryň bütindünýä torunda filmler žanrlar bilen birlikde, tomaşaçylaryň ýaş aýratynlygy esasynda hem toparlara bölünýär. Olaryň arasynda has kiçi ýaşly çagalara niýetlenilen filmlere hem duş gelmek bolýar. Birnäçe wideoholdingler bolsa onlarça ýyl ozal, kinematografiýanyň ilkinji synanyşygy hökmünde surata düşürilen filmleri hem kinosöýüjileriň dykgatyna ýetirýär.
Mundan başga-da, onlaýn kinoteatrlarynda filmleriň tomaşaçylaryň ýaş aýratynlygy boýunça toparlara bölünmegi gözleg işini çaltlaşdyrýar. Häzirki döwürde, pandemiýa bilen bagly ýagdaýlary nazara alyp, kinofilmlere öz şertlerinde tomaşa etmek kinosöýüjileriň howpsuzlygyny üpjün edýär.
Internetiň türkmen ulanyjylary üçin hem filmlere onlaýn görnüşinde tomaşa etmek mümkinçiligi elýeterlidir. Munuň üçin ýörite «Türkmentelekom» bilen bilelikde onlaýn kinoteatr ― «Beletfilm» döredildi. Bu onlaýn kinoteatr filmleri, seriallary, multfilmleri we teleşowlary özünde jemleýär. Şeýle hem bu ýerde türkmen kinematografiýasynyň taryhynda uly yz galdyran filmlere tomaşa etmek bolýar. Häzirki wagtda «Beletfilm» onlaýn kinoteatrynyň mediatekasynda 10 müňden gowrak faýllar saklanýar.
«Beletfilm» tarapyndan hödürlenilýän hyzmatyň tölegi bir aýda 30 manada deň bolup, ol maşgalanyň her bir agzasyna birek-birege garaşsyz 8 mb/s tizlikde filmlere tomaşa etmek mümkinçilik döredýär. Bu hyzmat Android we iOS ulgamlarynda, şeýle hem web görnüşinde elýeterlidir. Ýakynda «Beletfilm» öz mediatekasyny täze multfilmler, seriallar, teleşowlar we kinolar bilen baýlaşdyrdy.  Şeýle hem hyzmata intellektual gözleg ulgamy ornaşdyryldy.
«Beletfilm» hyzmatyna birikmek «Türkmentelekom» abonentiniň şahsy otagynda ýa-da kompaniýanyň abonent bölüminde amala aşyrylýar.
Öý şertlerinde kinofilmlere, seriallara, multfilmlere we teleşowlara tomaşa edip lezzet almak üçin sylka giriň.
Näme üçin käbir ýerlerde telefon aragatnaşygy tutanok?
Bilşimiz ýaly, öýjükli telefonlar liftlerde, ýerasty geçelgelerde, ýerasty gatlarda, galyň diwarly otaglarda işlemeýär, ýa-da gürleşip barýan bolsak, şol ýerlere girenimizde aragatnaşyk ýitýär we antennanyň signaly iň pes derejesine ýetýär. Eýsem, näme üçin şeýle bolýandygyny gyzyklanyp gördüňizmi?
Bu ýagdaýy fizikanyň “Faraday cage” (Клетка Фарадея) effekti bilen düşündirmek bolar. “Faraday cage” – Faradeýiň öýjügi manysyny bermek bilen, bu enjam iňlis fizik we himigi Maýkl Faradeý tarapyndan daşky elektromagnit meýdanlaryndan goranmak üçin 1836-njy ýylda oýlanyp tapylýar. Faradeýiň öýjügi fizika we himiýada köp tejribelik we barlag işlerinde ulanylýar.
Faradeýiň öýjüginiň işleýşi örän ýönekeý – uçlary birleşdirilen elektrogeçiriji gabygy elektrik meýdanyna düşende, gabygyň boş elektronlary şol meýdanyň esasynda hereket edip başlaýar. Netijede, daşky meýdan esasynda öýjügiň garşy tarapy güýjeýär, öýjügiň içi bolsa hiç hili täsirlenmeýär. Gysgaça aýdylanda, daşky elektrik meýdany esasynda Faradeýiň öýjügi elektrik zarýadyny almak bilen, içine hiç hili täsir goýbermeýär. Faradeýiň öýjügi, öýjügiň içini elektrik meýdanyndan goraýar, hiç hili elektrik aragatnaşygyny içine salmaýar, olara böwetlik döredýär.
Liftler, galyň diwarly otaglar, ýerasty geçelgeler hem şul fiziki ýagdaýa esaslanyp, telefon, radio signallaryna böwetlik döredýärler. Liftler jaýyň içinde ýerleşýär, bu diýmek jaýyň içinde ýapyk metalliki bir otag. Liftiň daşy metallik we galyň. Faradeýiň öýjügi hökmünde, liftiň içi daşky elektrik meýdanlaryndan goranýar we şeýlelikde aragatnaşyk ýitýär. Edil şolar ýaly, ýerasty geçelgeler we ýerasty gatlary mysal bermek bolar. Şol sebäpden telefonlaryň aragatnaşygy liftler, ýerasty gatlar, ýerasty geçelgeler ýaly ýerlerde işlemeýär.
Bulardan başga, telefon aragatnaşygy kämahal daglarda, obalarda, çetlik ýerlerde hem tutanok. Munuň sebäbi bolsa, telefon operatorynyň şol töwereklerde antennasynyň bolmazlygydyr.
Näme üçin tomus paslynda teker basyşyna gözegçilik etmek möhüm.
Awtoulagyň teker basyşyny wagtynda barlamak ony dolandyrmagyň ýokary howpsuzlyk derejesini kepillendirýär we kadaly teker basyşy bolan awtoulagyň sürüjisi ulagy diňe bir rahat dolandyrman, eýsem, özüni ynamly  hem-de doly derejede howpsuz duýup biler.
Tekerleriň esasy wezipesi awtoulagy ýoluň üstünde dürs saklamakdyr.
Basyşy kadaly tekeriň yüzi ýoluň üstüne deň derejede galtaşmak bilen, deň derejede sürtülme bolýar, bu bolsa, ulagy dolandyrmagyň howpsuzlygyny  ýokarlandyrýar, ýangyjyň tygşytly ulanylmagyny üpjün edýär.
Awtoulaga mahsus bolan basyşyň bary-ýogy 0.5 atmosfera peselmegi diňe bir ulagyň hereketini üýtgetmän, eýsem, tekerleriň möhletinden has öň hatardan çykmagyna getirýär. Basyşy az bolan tekeriň ýoluň üstüne deň derejede basylmaýandygy sebäpli, onuň iki gapdaly zaýalanýar we awtoulagyň öwrümlerde duýujylygy gijä galyp başlaýar.
Tekerleriň basyşy ýokary bolan ýagdaýynda awtoulagyň ýoluň ýüzi, ýagny asfalt düşegi bilen yapyşyjylygy peselýär, bu ýagdaý hem ulagyň çekijiligini pese düşürýär, netijede tekeriň orta bölümine agram düşüp, hatardan çykyp ugraýar. Bu hem öz gezeginde awtoulagyň tormoz tutujylygyny peseldýär. Tomus paslynda asfaltyň gaty gyzmagy tekeriň basyşyny has-da ýokarlandyryp bilýär. Eger tekerde çiş bar bolsa, onuň atylmagy hem ahmal.
Siziň awtoulagyňyza degişli bolan iň amatly basyş baradaky maglumatlar sürüjiniň gapysynyň aşaky böleginde hem-de ýangyç bagynyň gapagynyň iç ýüzünde ýazylandyr.
Bir aýyň dowamynda tekeriň 0.069 atmosfera ýeli azalyp bilýär, tomus paslynda bu görkeziji has hem ýokarlanyp biler.
«Awtoýoly» nyşanyny göterýän dükanlaryň we hyzmat ediş nokatlarynyň ussat hünärmenleriniň tekerleriň basyş barlagy boýunça ýokary hilli hyzmatyndan peýdalanyp bilersiňiz!
Näme üçin “Hytaý” telefonlaryň bahalary “Samsung” we “Iphone” telefonlaryna görä arzan?
Hemmämiziň bilşimiz ýaly, soňky ýyllarda tehnologiýalar, şol sanda öýjükli mobil telefonlar özgerip, olaryň ählisi diýen ýaly “akylly” öndürilip başlandy. Bu ýerde “akylly” diýmek – özünde birnäçe çylşyrymly we adamzada peýdaly funksiýalary jemlemegi aňladýar, ýagny iňlis dilinde aýdanymyzda “Smartphone” (smart-akylly, phone-telefon) diýmekdir.
Meselem, olarda “Wi-fi” tehnologiýasynyň bolmagy we enjamlary telefonlaryň üsti bilen dolandyryp bilmek, ulanyjyny onuň barmak yzy arkaly tanamak, telefony ses arkaly dolandyryp bilmek ýaly mümkinçilikleriniň bolmagy we ş.m.
“Akylly” telefonlaryň arasynda meşhurlyga eýe bolan we iň köp ulanylýanlaryň arasynda “Samsung” we “Apple” kompaniýalarynyň mobil telefonlaryny mysal getirmek bolar. Bu iki kompaniýa hem biri-birinden gowy, has “akylly” telefonlary öndürmekde ýaryşyp, ulanyjylary öz önümleri bilen kanagatlandyrýarlar.
Bulardan başga-da, Hytaýda öndürilýän birnäçe “akylly” telefonlary mysal getirmek bolar. Meselem, soňky wagtlarda ýuwaş-ýuwaşdan tanalyp başlanan “Xiaomi” we “Lenovo” mobil telefonlary. Elbetde, bulary öndüriji kompaniýalaryň hem önümleri örän güýçli, hili ýokary, şeýle-de “Samsung” we “Iphone” mobil telefonlarynyň ýerine ýetirýän ähli funksiýalaryny özlerinde jemleýärler.
Käbir häsiýetnamalarynda bolsa, mysal üçin, “Xiaomi” mobil telefonlarynyň batareýa güýjüniň (akkumulýator) uzaga gidişi, beýleki kompaniýalardan has öňdedigini bellemek bolar.
Ady agzalan Hytaý mobil telefonlarynyň beýleki meşhur telefonlaryndan işleýiş ukyby boýunça tapawudy kän bir ýok bolsa-da, näme üçin olaryň bahalary arzan? Bu sorag barada pikirlenip gördüňizmi?
1. Hünärmenleriň aýtmaklaryna görä, “Samsung” we “Iphone” mobil telefonlaryny öndüriji kompaniýalar girdejileriniň köp bölegini marketinge (mahabat işleri, önümi “brend” etmek boýunça işler we ş.m.) sarp edýärler, şol sebäpden olaryň bahalary “Xiaomi” ýaly telefonlara görä gymmat bolýar. “Xiaomi” mobil telefonlaryny öndüriji kompaniýa bolsa önümiň marketingi üçin gaty az mukdarda pul sarp edýändikleri bellenilýär. Şu güne çenli teleýaýlymlarda “Xiaomi” mobil telefonlarynyň mahabatlaryny gördüňizmi? Elbetde ýok, bolsa-da gaty azdyr. Olaryň bahalarynyň arzanlygynyň birinji sebäbi – marketinge sarp edilýän puluň az bolmagy.
2. Hytaý telefonlarynyň oflaýn (fiziki) dükanlary ýok diýlen ýaly. Olar harytlaryny diňe onlaýn (internet üsti bilen) satýarlar. Diýmek, bu sebäp hem bahalarynyň arzanlygyna täsir edýär.
3. Käbir hytaý telefon öndürýän kompaniýalar enjamlaryny özleri öndürýärler. Meselem, “Huawei” telefonlarynyň köpüsinde prosessorlary özleri tarapyndan öndürilýär. Bu sebäp hem bahalaryna täsir edýär.
Näme üçin “Hytaý” telefonlaryň bahalary “Samsung” we “Iphone” telefonlaryna görä arzanlygynyň esasy sebäpleri ýokarkylardan ybaratdyr.
Türkmenistanda meşhur bolan hytaý mobil telefonlarynyň 3 sanysyny mysal getirmek bilen, olaryň gysgaça häsiýetnamalaryna seredeliň.
kamerasy – 21 MP, RAM – 3GB;
RAM – 3GB;
RAM – 2GB.
Häsiýetnamalaryna göz aýlanymyzda, beýleki meşhur mobil telefonlarynyň häsiýetnamalary bilen deňräkdigini bellemek bolar.
Eýsem, Hytaý telefonlaryny satyn almak bolarmy? - diýlen soraga: biziň pikirimizçe elbetde, bolar! Olaryň häsiýetnamalaryny seljerip, her kim özüne laýygyny satyn alyp biler.
Eýsem olar Samsung we Iphone akylly telefonlaryň ýerine ýetirýän şol bir funksiýalaryny ýerine ýetirip, häsiýetnamalary hem deňräkdir.
Näme üçin ýükleriň demir ýol ýük gatnawlary beýlekilerden has oňaýly.
Häzirki wagta çenli ýolagçy gatnadyjy hem-de ýükleri daşaýjy demir ýol gatnawlary aragatnaşygyň iň howpsuz görnüşi bolmagynda galýar. Bütin dünýä boýunça demir ýollaryň tory, kuwwatly teplowozlardyr elektrowozlar ýükleriň islendik görnüşini sebitiň çägindäki uzak aralyga eltip bermäge mümkinçilik berýär. Demir ýollarynda heläkçilikli ýagdaýlar juda az ýüze çykýar. Demir ýol arkaly ýükleriň daşalmagynyň uçar gatnawlaryna garanyňda köp wagty talap edýändigine garamazdan, olara bolan isleg peselmeýär.
Demir ýol arkaly ýükleri daşamak işleri howanyň islendik ýagdaýynda hem amala aşyrylýar. Olaryň gatnaw hereketi, deňiz ýa derýa gatnawlary ýaly, ýylyň pasyllaryna bagly bolmaýar. Demir ýol köprülerini sebitiň islendik ýerinde gurmak bolýar.
Şeýle hem demir ýollarynyň daşaýjylyk kuwwaty bir ýylda onlarça million tonna ýükleri daşamaga mümkinçilik berýär.
Döwrebap tehnikalar ýükleri uzak aralyga hem gysga wagtyň içinde eltip bermäge şert döredýär. Şeýle hem demir ýol aragatnaşygy wagty we ýükleri eltip bermek hyzmatynyň nyrhyny azaltmak arkaly iri kärhanalaryň arasynda göni baglanyşygy döretmäge ýardam berýär.
Demir ýol çatryklarynyň ösen infrastrukturasy we maddy tehniki binýady ýükleri ýüklemek hem düşürmek işiniň guramaçylykly ýerine ýetirilmegine şert döredýär.
Ýükleri demir ýol arkaly daşamagyň ýene bir oňyn tarapy olaryň özüne düşýän gymmatynyň elýeterliligidir.
Türkmenistanyň demir ýollary köp şahaly tordan düzülip, olar ýurdumyzy goňşy döwletler bilen birleşdirýär we daşary bazara çykarýar. Şonuň üçin-de Türkmenistanda demir ýol arkaly ýükleri daşamak has meşhurdyr.
«Hazar logistik» kärhanasy ýükleri demir ýol arkaly şäherara we halkara daşamak işleri ýerine ýetirýär. Şunuň bilen baglylykda, kärhana tarapyndan ýükleri ýüklemek hem-de düşürmek üçin niýetlenilen ýörite tehnikalar bilen üpjün etmek, resminamalary düzetmek, ýükleri demir ýol nokadyndan bellenilen ýere eltip bermek, ýükleri ätiýaçlandyrmak ýaly hyzmatlar hem amala aşyrylýar.
Tehniki enjamlar islendik görnüşli ― daşamagyň aýratyn şertlerini talap edýän ýa-da howply ýükleri demir ýol arkaly daşamagy guramaga mümkinçilik berýär.
Ýükleri eltip bermek hem-de ammara ýerleşdirmek ugrunda toplanylan tejribe, gatnawlaryň ygtybarly zynjyry esasynda «Hazar Logistik» kärhanasy ýükleri Türkmenistanyň, GDA döwletleriniň we Ýewropanyň çäklerinde buýrulan ýerine ynamly hem tiz eltip bermek işlerini alyp barýar. Kärhananyň ýurdumyzyň dürli künjeklerinde  ýerleşýän üç edarasy ugradylýan ýükleriň geografik çägini giňeldýär. Mary welaýatyndaky edarada ýükleri Artyk ― Sarahs ― Farap ugry boýunça daşamak işleri ýerine ýetirilýär.
Aşgabatdaky edara bolsa tutuş demir ýol habarnamalaryna jogap berýär. Kärhananyň Türkmenbaşy şäherinde ýerleşýän edarasy ýükleri deňiz ýoly arkaly daşamak işleri bilen meşgullanýar.
Kärhananyň alyp barýan işleri hakynda has giňişleýin maglumat almak üçin salga basyň.
Okatmagyň STEM esasly ulgamlary — häzirki zaman bilim ulgamynda täze ugur.
Bilimiň häzirki zaman ulgamlary baradaky makalalarda köplenç halatda STEM gysgaltmasy gabat gelýär. Ol dolulygyna açylyp okalanda Science, Technology, Engineering, Mathematics — ýagny, Ylym, Tehnologiýa, Inženeriýa hem-de Matematika diýen manyny berýär. STEM termini ylmy hadysalary ýönekeý we elýeterli wizuallaşdyrmak arkaly öwrenmäge bolan çemeleşmäni aňladýar. STEM ulgamynyň aýratynlygy ol ýa-da başga bir dersiň beýlekilerden üzňe däl-de, biri-biri bilen baglanyşykly öwredilmegidir. Bu usulyň awtorlary ABŞ-nyň Milli ylym gaznasynyň hünärmenleridir.
Mundan başga-da, STEM taslamasy esasynda ýokardaky ugurlardan başga-da sungat pudagy bilen baglanyşykly goşmaça düzüm böleklerini öz içine alýan STEMM, STEAM we STREAM programmalary döredildi.
STEMM goşmaça ugur hökmünde aýdym-sazy öz içine alýar, STEAM-da sungaty (Art) öwrenýärler, STREAM-da bolsa edebiýat/okamak (Reading) esasy ugurlaryň hataryna goşulýar.
Esasy ugurlaryň sanawyna döredijilik işiniň girizilmegi döredijilikli pikirlenmegi we çeper hem-de tehniki taslamalaşdyrmak endiklerini ösdürmäge mümkinçilik berýär. STEM konsepsiýasy ylmy çemeleşmä we takyk derslere esaslanýan bolsa, STEMM, STEAM we STREAM konsepsiýalary ylymy öwrenmäge döredijilikli çemeleşýär. Işinde döredijilik bilen ylmy utgaşdyrmagy başaran adam hökmünde Leonardo da Winçini mysal getirmek bolar: ol suratlaryny döretmekde keşpleri we duýgulary beýan etmek üçin perspektiwanyň we binagärligiň kanunlaryna, adam bedeniniň anatomiki gurluşy baradaky ylymlara ýüzlenipdir.
Hünärmenleriň pikiriçe, geljekde STEM-iň goruna döredijilik elementleriniň goşulmagy şahsy oýlap tapyşlary — oýun enjamlaryny, şeýle hem hereketi çäkli bolan adamlar üçin durmuşy ýeňilleşdirýän enjamlary döretmegi aňsatlaşdyryp biler. Şol bir wagtyň özünde döredijilik hünärleri köplenç ylmy maglumatlara daýanýarlar: sazandalar we saz gurallaryny öndürijiler akustika, materiallaryň ses geçirijiligi, kompozitorlar aýdym ýazanda matematiki ýörelgeleri ulanýarlar we ş.m.
Okatmagyň «ylmy dörtlügi» hem-de sungaty özünde jemleýän STEAM usulyýeti Türkmenistanda «ImdatBot» çagalar robototehnika bilim merkezinde netijeli ulanylýar. Okuw sapaklary «ylym», «tehnologiýalar», «inženerçilik» we «matematika», goşmaça hökmünde-de «sungat» ugurlary boýunça alnyp barylýar. Hut şu çemeleşme, esasanam oýunly, güýmenje görnüşinde her bir çaga mahsus bolan döredijilik we ýasap bilmek ukyp-başarnygyny doly ýüze çykarmaga mümkinçilik berýär. Takyk ylymlaryň sungatyň esaslaryny düzýän nazaryýetler bilen utgaşdyrylmagy döredijiligi we logiki pikirlenmegi türgenleşdirýär, tebigatyň we fizikanyň kanunlary baradaky bilimleri baýlaşdyrýar we umumylykda bolsa çylşyrymly maglumatlaryň özleşdirilmegini ýeňilleşdirýär.
«ImdatBot» bilim merkezinde okuwlar «ýönekeýden çylşyrymla» ýörelgesine laýyklykda, taýýarlygyň ähli derejeleri üçin «noldan başlap» we has kämil öwrenijileri nazarda tutup geçirilýär. Toparlar okuwçylaryň ýaşyna görä, her topary 10 sany öwrenijä bölmek arkaly döredilýär, synp otaglary häzirki zaman kompýuterleri we robotlar, şeýle hem lazerli kesiji enjam we 3D printer bilen enjamlaşdyrylandyr.
Oratorçylyk sungaty: köpçüligiň öňünde çykyş etmäge nädip taýýarlanmaly.
Köpçüligiň öňünde ynamly çykyş etmek üçin geljekki çykyşyňyzyň ýazgysyny ýazmak ýeterlikli däldir. Şeýle-de ony diňleýjileriň öňünde okamak ýeterlikli däl, bu ýagdaýda ýazgynyň manysy we pikirleri diňleýjilerde täsir gadyrmaz. Eger siz köpçüligiň öňünde çykyş etmäge gorkýan bolsaňyz, geljekki çykyş üçin has çynlakaý taýýarlanmaly.
Ýagşygeldi Kakaýew adyndaky Halkara nebit we gaz uniwersitetiniň mugallymy Muhammedowa Şöhle tolgunmany ýeňip geçmäge we köpçüligiň öňünde çykyş etmäge taýýarlanmak boýunça makalany hödürleýär.
Ilki bilen köpçüligiň öňünde haýsy maksat bilen çykyş etjegiňizi, çykyşyňyzyň manysyny kesgitlemeli. Maksat diňleýjileri güldürmek däl-de, eýsem gowy keýp bermek bolsa, çykyş gyzykly häsiýetli bolup biler. Dabaraly çykyş – biriniň nika toýy, ýaş toýy, medal bilen sylaglamak we ş.m. sebäpli çykyş. Ýönekeý çykyş – prezentasiýalaryň iň möhüm bölegi bolan ylmy nutuk ýa-da leksiýa, ýa-da ylham beriji çykyş.
Haýsy diňleýjileriň öňünde çykyş etjegiňizi, olaryň nähili adamlardygyny, haýsy maksat bilen ol ýere ýygnanandyklaryny öňünden düşünmeli. Olar bilen bir dilde geplemek wajypdyr.
Geljekdäki çykyşyň deslapky meýilnamasyny düzmek onuň ýazylmagyna ähmiýetli kömek eder. Giňişleýin ýazylan onlarça sahypanyň ýerine iň möhüm tezislerden ybarat bolan meýilnama has gowy bolar. Kagyzdan gözüni aýyrman çykyş eden adamyň täsir galdyrmagy we köpçüligiň öňünde üstünlik gazanmagy mümkin däldir.
Bir çykyşa öňünden taýýarlanmak isleseňiz, ony diňe ýat tutmak däl-de, gaty ses bilen öňünden okap taýýarlanmak has gowudyr. Şeýlelik bilen, siz öz äheňize we diksiýaňyza has gowy üns berersiňiz. Aýnanyň öňünde taýýarlanyp bilersiňiz, ýöne wideoýazgy iň gowy netijeleri berýär, sebäbi adam aýnada öz şeklini wideoýazgydakydan birneme üýtgeşik kabul edýär.
Çykyş edende, ony duýgular we yşaratlar bilen artykmaç doldurmaly däl, ýöne ýadygärlik ýaly hereketsiz durmak we äheňsiz monoton ses bilen çykyş etmek hem gowy däldir. Zerur duýgularyň derejesini sazlamak üçin, özüňe ynamyň az bolsa, öz çykyşyňy wideoýazga geçirmeli.
Diňleýjiler bilen göz aragatnaşygy zerurdyr. Zalda kimdir birine gözüňi dikip durmak hökman däl, ýöne gözüňizi yhlas bilen gizlemeli hem däldir.
Eger diňleýjiňiz alymlardan, dürli ylymlaryň kandidatlaryndan we professorlardan ybarat bolmasa, adaty adamlar üçin düşnüksiz sözlemlerden we ylmy adalgalardan gaça durmalydyr. Diňleýjileriň içi gysyp başlar ýa-da olar çykyş edýäniň olardan intellektual taýdan artykmaçlygyny görkezmek isleýändigini pikir eder.
Nutugyňyzyň näçe wagt alýandygyna üns beriň. Çykyş näçe gyzykly bolsa-da, bir sagatlap dowam edýän çykyşy hiç kim diňlemek islemeýär.
Çykyşa ýanyňyz bilen bir çüýşe suw alyp gitmek gaty peýdaly bolar (eger çäräniň guramaçylary oratorlar üçin suw goýmadyk bolsa). Gyryk ýa-da boguk ses çykyşyňyzyň ýakymly täsirini bozup biler.
Iň aňsat usuly – ösümlik esasda rahatlandyryjy serişdäni içmek, ýöne ýeňil rahatlandyryjy serişdesi hem ukusyzlyga sebäp bolup biler. Tolgunmany ýeňip geçmek üçin ulanyp boljak birnäçe psihologiki we dem alyş usullary bar. Meňzeş kynçylygy başdan geçirýänleriň köpüsi iň kyn zat – çykyşa başlamakdan ybaratdygyny, soň bolsa gorkynyň we tolgunmanyň öz-özünden aýrylýandygyny belleýärler.
Tejribe näçe köp bolsa, her gezekde köpçüligiň öňünde çykyş etmek aňsat bolýar. Diňleýjieriň öňünde tolgunma bolsa-da, onuň hötdesinden gelmek has aňsat bolýar.
Otaglary ýokançsyzlandyrma we zyýansyzlandyrma meseleleriniň häzirki zaman çözgütleri.
Häzirki wagtda otaglaryň howa gurşawynyň mikrobiologiki hapalanmagy esasynda keselçiligiň görkezijileri ýokary derejede saklanýar. Patogen (kesel dörediji) mikroorganizmleriň köp bölegi howa we howadaky damjalar arkaly geçýär.
Bu mesele esasan hem adamlaryň üýşen ýerlerinde we ýapyk, howa çalşygy pes bolan otaglarda, şeýle-de howa aýlanyşykly otaglarda has ýitileşýär.  Elleriň arassaçylygyny we howanyň zyýansyzlandyrylmagyny üpjün edýän guralyň esasy meselesi – keselleriň ýaýramagynyň öňüni almaklykdyr. Bu makalada otaglarda patogen (kesel dörediji)  mikroflora garşy göreşiň häzirki zaman usullaryna serederis.
1. Otagda howanyň ultramelewşe zyýansyzlandyrmasyň ýapyk görnüşli ulgamy.
Otaglaryň howa gurşawyny ultramelewşe (UM) mikroblary öldürýän şöhlelenme – lukmançylyk edaralarynyň howasynda mikroorganizmleriň mukdarynyň peselmegine we ýokanç keselleriň öňüni alynmaklygyna ugrukdyrylan adaty we has giň ýaýran arassaçylyk we keselleriň ýaýramagyna garşy göreşmek şeýle-de öňüni almak üçin geçirilýän çäredir.
UM zyýansyzlandyryjylar öz kuwwatlyklary boýunça tapawutlanýarlar, gurnamasynyň dürli görnüşleri bar, olar ýönekeý hasaplanyp, ulgamlaýyn hyzmaty talap etmeýär. Olaryň düzüminde himikatlar ýok, diňe ozon UV-C lampalary (çyralary) bilen işleýärler, bu ýagdaý bolsa, olary has tygşytly önümleriň hataryna goşýar. Olary 00 C temperaturada hem ulanmak mümkindigini aýratyn bellemek gerek.
Otaglaryň we iş ýerleriniň zyýansyzlandyrylmagy üçin zerur enjamlar. Şeýle görnüşli enjamlar diňe otagdaky howany däl, eýsem iş ýerleri zyýansyzlandyryp bilmek aýratynlygy bar. Bu enjam şeýle görnüşde işleýär, mikroorganizmleriň öýjük gurluşy we DNK/RNK-synyň materiallary gysga tolkunly ultramelewşäniň (UM-C) täsiri astynda genetiki derejede dargadylýar. Gibrid filtri (TiO2) foto işjeň alamatlary ýüze çykarýan we ultramelewşäniň tasiri astynda organiki molekulalaryň bölünmegine getirýän ýarym geçiriji materialy emele getirýär, kömür filtriniň üsti ownujak öýjüklerden ybarat.
Howada bar bolan  zyýanly we ýaramaz ysly gazlar filtrlerden geçirilende saklanyp galynýar.
Kümüş gatlaklary wiruslaryň DNK materialynyň we bakteriýalaryň öýjük membranalarynyň dargamagyna, şonuň üsti bilen olaryň ýaýramagynyň öňüni almaga ýardam edýär.
Aňsat gurnalýan howa zyýansyzlandyryjylary – otagyň diwaryna ýa-da potologyna berkitmek mümkin bolan enjam, hemişe arassa we zyýansyz howadan dem almak maksady bilen üznüksiz ulanmak aýratynlygy-da bar.
Bu enjamlar ykjamlylygy we berkligi bilen tapawutlanýarlar, munuň esasy sebäbi bolsa olaryň pes temperaturalarda-da we ýokary çyglylyk şertlerinde hem işläp bilmek mümkinçiliginiň bolmagyndadyr.
Beden gyzgynlygynyň ýokary bolmagy wirus ýokançlarynyň esasy alamatlarynyň biridigi ählimize mälimdir. Diýmek, öňünden geçirilýän gözegçilik üçin beden gyzgynlygynyň ýokarlanmagyny ýylylyk görkeziji (teplowiZion) kamerasy anyk kesgitläp biler. Ýylylyk görkeziji kameralaryň amatlygy olaryň galtaşmazdan, 80 sm aralykda beden gyzgynlygyny ölçäp bilýänliginde we barlagdan geçirilýän obýektiniň ýüzünde agyz-burun örtüginiň barlygyndan ýa-da ýoklugyndan hem habar berýänligindedir. Adamda beden gyzgynlygynyň ýokarylygy anyklanylanda gural awtomatiki usulda habar beriş sesi çykarýar (trewoga).
Ygtyýar gözegçilik ulgamynyň (YGU) ulanylmagynda terminal beden gyzgynlygy ýokary bolan adamy awtomatiki usulda geçirmeýär. Şeýle-de olara ses habar berme (signalizasiýa), myhmanlaryň beden gyzgynlygynyň statistikasynyň hasaba alynmasy we bedeniň kadaly däl gyzgynlygy boýunça hasabatlylyk we ş.m. gurnalan, bu bolsa  lukmançylyk we bilim edaralarynda, ulag, senagat we söwda nokatlarynda örän ähmiýetlidir.
4. Galtaşyksyz beden gyzgynlygyny ölçeýji gurallar.
Bu beden gyzgynlygyny galtaşmazdan anyklamak üçin ýöriteleşdirilen enjam. Bu enjamlaryň esasy aýratynlyklary beden gyzygynlygynyň sensor gözegçiliginiň bolmagyndadyr, ýagny olar obýekte galtaşmazdan 80 sm aralykda işläp bilýärler.
Şeýle-de, olar gözegçilik astyndaky adamlaryň sanyny ýüze çykaryp, beden gyzgynlygynyň görkezijileri boýunça bölüp hasaplap bilýärler. Ygtyýar gözegçilik ulgamyna (elektro-gulplar ýa-da turniketler) baglamak mümkinçiligi bar. Kadaly beden gyzgynlygy ölçenen ýagdaýynda ygtyýarlyk rugsady berler. Öz ekrany maglumat bilen üpjün edilenligi üçin, ykjamlygy we az energiýa sarp etýänligi sebäpli goşmaça kompýuteri talap etmeýär. Adamlaryň köp üýşen ýerleri üçin örän amatly bolup durýar.
5. Tirsek bilen zyýansyzlandyrma serişdeleri.
Elleri galtaşmazdan zyýansyzlandyrmak usulyny üpjün edýän deri antiseptikleri üçin suwuk sabynyň dozalara bölüp bermek üçin niýetlenen tirsek diwar dozatorlary. Bu diwar enjamlary mehaniki görnüşde, bir gezekde 1-3 ml göwrümli serişdeleri berip bilýär.
Bu dozatorlaryň aýratynlygy – dürs ulanylmagynda aýalaryň dozator bilen galtaşmazlygy, tirsek bilen ryçagy (leňňer) ýeňil basmaklyk bilen suwuklygyň alynmaklygydyr. Arassaçylyga  talaplary ýokary bolan edaralarda (lukmançylyk, çaga, iýmit we ylym edaralarynda)  giňden ulanylýar.
6. Suwuklyklaryň datçikli awtomatiki dozatorlary.
San gurluşly (shema), infragyzyl datçikli, ynamdar, galmagala çydamly, pes energiýaly, duýujylygy ýokary häzirki zaman dizaýnly enjamdyr. Bu enjamlaryň birnäçe görnüşleri bar mysal üçin: sensor spreýli, sensor köpürjikli we sensor suwuklykly.
Hassahanalarda, aýratyn hammam otaglarynda, ofislerde, banklarda, mekdeplerde, myhmanhanalarda, söwda merkezlerinde, kärhanalarda we ş.m. giňden ulanylýar.
Bu dozatorlaryň aýratynlygy – galtaşyk amala aşyrylanda awtomatiki datçigiň kömegi bilen bakteriýalaryň ýaýramagynyň öňi alynýar, olarda gurnalan energiýa tygşytlaýjy çip bolsa, energiýa üpjünçiligi we daşky gurşawyň goragyny, çykdajylaryň tygşytlanmagyny üpjün edýär.
Adam saglygy häzirki wagtda aýratyn orna eýedir. Sebäbi, saglyk her adamyň bahasyna ýetip bolmajak baýlydyr. Makalada beýan edilen enjamlar bilen doly tanyşmak we olar boýunça teklipleriniň üçin şu salga geçiň.
Oturan ýeriňizden internet üçin tölegi nädip tölemeli?
Göz öňüne getiriň, öýde otyrsyňyz, birdenem hasabyňyzda serişde ýoklugy sebäpli internetiňiz öçdi. Sagat hem giç we kassa baryp bolanok. Näme etmeli?
Ine şu makalamyzda internet ulanyjylaryny gyzyklandyrýan bu soragy jogaplarys, ýagny oturan ýeriňden telefon ýa-da kompýuteriň üsti bilen öýlerdäki internet üçin tölegleri nädip töläp bolýanlygy barada gysgaça gürrüň bereris.
Bellik: aşakdaky ädimleri ýerine ýetirmek üçin bank kartyňyz bolmagy, oňa SMS-habar hyzmatynyň birikdirilen bolmagy, bank kartyňyzyň CVC kody hem-de kompýuter ýa-da ykjam enjamyňyzyň internete birikdirilen bolmagy zerur.
1.“Internet-bank” hyzmaty: “Internet-bank” hyzmaty barada giňişleýin öňki ýazan makalalarymyzyň üsti bilen tanyşyp bilersiňiz. “Internet-bank” ulgamynyň “Tölegler” menýusynda ýörite internet üçin töleg ýazgysy ýerleşdirilen. Degişli ýazgyny saýlap, internetiňiziň prowaýderini (AŞTU ýa-da “Türkmentelekom”) saýlamaly, zerur maglumatlary girizip (şertnama belgisi we/ýa-da telefon belgi we ş.m.), töleg ediljek pul mukdaryny ýazmaly. Töleg geçmezden öň siziň amalyňyzy tassyklamak we hakykylygyny barlamak üçin telefon belgiňize SMS habary geler, şol SMS habardaky tassyklaýjy kody girizmek bilen hakyky wagt tertibinde tölegi töläp bilersiňiz.
2.“Mobil-bank” hyzmaty: bu hyzmat barada hem makalalarymyzda giňişleýin agzap geçipdik. “Internet-bank” hyzmatyndan tapawutlylykda bu hyzmat ykjam programma üpjünçiligi hökmünde işleýär we ykjam telefon we planşetler üçin niýetlenen. Töleg ädimleri edil “Internet-bank” hyzmatyndaky ýalydyr. Şeýle hem, “Internet-bank” we “Mobil-bank” ulgamlarynda tölegleri awtomatlaşdyrmak mümkinçiligi hem göz öňünde tutulandygy barada habar berýäris.
3.AŞTU: AŞTU-nyň web saýtynda her öý telefony üçin şahsy otag bar. Bu barada AŞTU-nyň resmi web saýtynda okap bilersiňiz. AŞTU-daky şahsy otagyňyza girip, AŞTU-nyň hödürleýän interneti üçin tölegi kart maglumatlaryňyzy girizmek arkaly töläp bilersiňiz. AŞTU-nyň ykjam telefon we planşetler üçin programma üpjünçiligi hem bardygyny ýatladýarys.
4.“TMCell töleg” ykjam programma üpjünçiligi: bu programma üpjünçiligini bilmeýän ýok bolsa gerek. Munuň üsti bilen diňe TMCELL aragatnaşygy däl, eýsem “Türkmentelekomyň” hödürleýän interneti üçin hem töleg etmek mümkindir.
Siz hem internetiňiz üçin tölegi hakyky wagt tertibinde oturan ýeriňizden töleýärsiňizmi? Nagt däl hasaplaşyklaryň amatlyklaryndan peýdalanýarsyňyzmy? Jogaplaryňyzy biziň poçtamyza iberiň.
Bulardan başga-da internet üçin tölegleri tölemek görnüşlerini bilýän bolsaňyz biz bilen paýlaşyň.
Oýnawaç – bu ýönekeý zat däl: nädip oýnawaç saýlamaly.
Çaga üçin oýun – diňe bir gyzykly wagt geçirme däl, eýsem, daş-töwerekdäki dünýä akyl ýetirmegiň ýoly bolup durýar. Hut oýun wagtynda körpäniň kiçijik hereketleri, onuň göz öňüne getirmek ukyby ösýär. Täze bilimlere bolan höwesi ýüze çykýar. Käbir çagalara çörek berme-de, oýnamaga gurjak we oýnawaç awtomobiljikleri ber. Käbirlerini bolsa iň üýtgeşik, ajaýyp oýunjaklar bilen hem maýyl edip bolmaz. Olaryň derrew ýüregi gysar.
Körpeler bir ýaşaýançalar özleriniň daş-töweregindäki gurşawy we predmetleri bilesigelijilik bilen öwrenýärler, kubikleriň we şykyrdawukly oýnawaçlaryň dürli röwüşli reňklerinden täsirlenýärler. Olary elläp, tagamyny dadyp görýärler. Şeýdip çagalar özlerini gurşap alýan ähli täze we üýtgeşik zatlary derňeýärler. 2—3 ýaşyndaky körpejiklerde ýönekeý oýnawaçlara ( maşynjyklar ýa-da mahmal aýyjyklar ýaly) bolan gyzyklanma peýda bolýar. Çagalar ýuwaş-ýuwaşdan oýun hadysalaryna girişýärler. Eger siziň çagaňyz dükandan satyn alnan oýnawaçlara biperwaý garap, oýun üçin egin-eşik serilýän gysgyçlar, iýmit gaplary we boş plastik çüýşeler ýaly eline ilen zatlary peýdalanýan bolsa, alada galyp oturmaň. Kiçijik adamyň fantaziýasy ( göz öňüne getirmek ukyby) islendik gelşiksiz, görnüksiz zady üýtgeşik, ajaýyp zada öwürýär.
3-4 ýaşynda çaga uzak wagtyň dowamynda ulularyň gatnaşygy bolmazdan, öz başyna oýnamaga ukyplydyr. Onuň ünsüniň jemi ýokarlanýar, oýlap tapyjylygynda çäk galmaýar. Çagajyk täze predmetleriň häsiýetnamalaryny üns bilen öwrenmegi dowam etdirýär. Oýun prosessine ses berýär (çagalaryň köpüsi öz hereketlerini daşyndan gürrüň berip, aýdym aýdyp ýa-da aýratyn sözleri ýa-da gepleşikden alnan söz böleklerini samraşdyryp, sesli oýnaýarlar). Şeýle hem, çagalar öz oýunlarynda uly adamlaryň özüni alyp baryşlaryna, hereketlerine öýkünip başlaýarlar. Gyzjagazlar gurjaklary hüwdülemek bilen, enäniň keşbini özleşdirýärler. Oglanjyklar bolsa özboluşly garaž (awtomobil goýulýan ýer) gurup, oňa oýnawaç plastik awtomobilleri ýerleşdirýärler.
3 ýaşly çagalar bir sagadyň dowamynda arakesmesiz oýnamaga ukyplydyr. Çagalar ulaldygyça olaryň oýun üçin aýyrýan wagtlary hem artýar. Ata-eneleriň wezipesi: çaganyň oýun işjeňligini höweslendirmek bolup durýar. Siz öz ogluňyzda ýa-da gyzyňyzda täze gyzykly oýunlara bolan gyzyklanmany ösdürmek bilen, olaryň gündelik oýunlarynyň dowamlylygyny artdyryp bilersiňiz.
Mekdebe çenli çagalaryň oýunlary has düşnükli bolýar. 5-den 7-ä çenli ýaşdaky çagalar işjeň derňewçiler bolup durýarlar. Olar höwesjeňlik bilen gurjaklary söküp, olaryň nämeden we nädip ýasalandygyny öwrenýärler, tapmaçalary çözýärler, oýnawaç jaýlary gurup, olary reňkleýärler. Şeýlelikde, olar oýun arkaly uly adamlaryň kärlerini özleşdirýärler. Mekdebe çenli ýaşdaky çagalaryň oýnawaçlarynyň, esasan, ösdüriji häsiýete eýedigini nazara alyp, olary okuwa taýýarlamalydygyny unutmaň. “Kwartet” psihologik merkeziniň baş müdiri, psihologiýa ylymlarynyň kandidaty Anton Soriniň pikirine görä, mekdep ýaşyna ýetmedik çaga üns nokadynyň üýtgänligi sebäpli (mysal üçin, häzirki wagtda ýörgünli bolan kompýuter oýunlaryna), oýnawaçlar bilen gyzyklanman hem  biler. Eger-de, çaga oýunlara, oýnawaçlara we daş-töwerekdäki zatlara biperwaý bolsa, onda başga gürrüň. Beýle ýagdaý çaganyň dünýä bolan ynamynyň pesliginiň subutnamasy bolup biler.
OÝNUŇ SOŇY (Голодные игры: Сойка пересмешница. Часть II).
Ýaş kino muşdaklarynyň uly söýgüsini gazanan “Açlyk oýunlary” filmler toplumynyň soňky bölümi ekranlara goýberildi. Amerikaly zenan ýazyjy Suzanna Kollinsiň adybir romanlar toplumy esasynda taýýarlanan filme bolan gyzyklanmanyň köplügi sebäpli 4 bölüme öwrülen üçleme täze film bilen jemlenýär. Başgaça aýdylanda, oýun tamamlanýar. Filme mundan öňki 2-sini ekranlaşdyran Fransis Lawrens režissýorlyk edýär. Mälim bolşy ýaly, ol Will Smitiň baş keşpde surata düşen “Men rowaýaty” filmi bilen meşhurlyk gazanypdy. 1-nji kinony Geri Ross surata düşüripdi. Ýöne ol soň, filmiň prodýuserleri bilen käbir meselelerde ylalaşman galan 2 bölümini surata düşürmekden boýun towlapdy. Şol wagtlar jemi 3 bölüm bolmalydy. Emma 3-nji kitap 2-ä bölündi. Aslynda, soňky bölümi 2-ä bölmek “Garri Potter” filmleri bilen başlady diýse bolar. Munuň iň esasy 2 sebäbi bar. 1-njisi köp pul gazanmak. 2-njisi hem 1 bölümde köp zat gürrüň berip bolanok. Ýöne esasysy 1-nji sebäp, ýagny, 1 bölüm bilen mysal üçin, belki 500 million dollar gazanylýar. Emma ony 2 bölüm etseň, belki 800–900 million, hatda 1 milliard dollar pul gazanyp bolýar.
“Açlyk oýunlary: jokjoky – ikinji bölüm” filminiň ssenarisini 3-nji bölümiň-de ssenariçileri bolan Denni Strong bilen Piter Kreýg ýazdy. “Açlyk oýunlary: jokjoky – ikinji bölüm” filminiň sazy 8 sapar Oskara dalaşgär bolan belli kompozitor Jeýms Nýuton Howarda degişli. Ekran eseriniň esasy keşplerini Jennifer Lawrens, Joş Hatçerson, Liam Hemswort, Wudi Harrelson, Elizabet Benks, Donald Saterlend, Stenli Tuççi, Willow Şilds, Paula Malkomson, şol sanda 2014-nji ýylyň fewralynda aradan çykan oskarly aktýor Fillip Seýmur Hoffman, Jeffri Raýt, Sem Klaflin, Jena Maloun, soňky 2 bölümde goşulan Julianna Mur, Natali Dormer hem-de Maherşala Ali dagy janlandyrýar. Filmiň 1-nji bölümi 691, 2-njisi 864, 3-nji bölümi-de 752, jemi 2 milliard 307 million dollar girdeji gazanypdy. Jemleýji kinonyň 1 milliard dollara golaý girdeji gazanmagyna garaşýanlaryň sany az däl. ABŞ-nyň Jorjia ştatynyň Atlanta şäherinde, şol sanda Ýewropanyň Berlindir Pariž şäherlerinde surata alnan filmiň býujeti 160 million dollara deň. Seriýanyň iň gowusy diýlip görkezilýän film kinotankytçylardan ýokary baha aldy. “Açlyk oýunlary: jokjoky – ikinji bölüm” filminiň häzirki wagtda gözel paýtagtymyzdaky “BERKARAR” kinoteatrynda hem görkezilýändigini ýatladýarys.
Katniss Ewerdin we onuň ýoldaşlary Panem halkynyň asuda ýaşamagy üçin gyzgalaňly ýagdaýda Snowuň garşysyna söweş alyp barýar. Katnissiň ýoldaşlary Geýl, Finnik, Pita we ýene-de käbirleri 13-nji etrapdan gaýdýarlar. Olar Snowuň gahryman Katnissi öldürjekdigini eşidýärler. Şol sebäpli ondan öňürti hereket edip, Snowuň özüniň ýoguna ýanmagyň ugruna çykýarlar. Duşmanlar, duzaklar, şol sanda, beýleki tarapdanam içki duýgulary Katnissi mundan ozal beýle kyn ýagdaýa salmandy...
Oýunlaryň esasy taýýarlyk çäresi netijeli geçirildi.
17-nji sentýabrda başlanmagyna sabyrsyzlyk bilen garaşylýan Merkezi Aziýanyň iň uly köpugurly sport çäresi bolan Ýapyk binalarda we söweş sungaty boýunça V Aziýa oýunlarynyň guramaçylary esasy taýýarlyk çärelerini geçirdiler we gowy netijeleri gazanyp, Oýunlara taýýardygyny mälim etdiler.
Esasy taýýarlyk çäresi iri gerimli çärelere taýýarlyk görmekde möhüm tapgyrlaryň biridir, sebäbi bu çärede ähli iş ugurlar üçin belli bir ýagdaýyň şertleri döredilýär we çözgütleri kabul etmegi garaşylýar.
Guramaçy topar çylşyrymly meseleleriň birnäçesini çözenden soňra, ýokary derejeli taýynlygy görkezip, Aşgabat 2017 oýunlaryň gowy geçirip biljekdigine ygtybarlydygyny subut etdi.
Ýerine ýeriji komitetiň başlygy Daýanç Gulgeldiýew bu barada şeýle belledi: “Biz üçin bu örän wajyp synag boldy we toparyň üstünlikli geçendigi meni begendirýär”.
Soňra ol: “Günüň dowamynda dürli iş ugurlar boýunça jogapkär bölümleriň meseleleri üstünlikli çözmek maksady bilen bileleşip, bir uly topar hökmünde hereket edendigini synlamak örän guwandyrýar. Ýene-de bellemeli zatlaryň biri, Türkmenistan üçin iň uly wakalaryň biri bolan Aşgabat 2017-ni ýokary derejede geçirmek üçin jebislenen toparyň zehinli işgärleridir” diýip, sözüni jemledi.
Ýapyk binalarda we söweş sungaty boýunça V Aziýa oýunlary 65 wekilýetiň 6 000 türgeniň gatnaşmagynda 21 sport görnüşi boýunça 12 günüň dowamynda geçiriler.
Pakistanyň Aşgabat 2017-ä gatnaşjak ussat türgenleri.
Pakistan 140-a golaý türgenden ybarat bolan ýygyndy toparynyň 17-27-nji sentýabrda geçiriljek Ýapyk binalarda we söweş sungaty boýunça V Aziýa oýunlaryna gatnaşjakdygyny mälim etdi.
Bu bildiriş Pakistanyň Olimpiýa bileleşiginiň mejlisinden soňra yglan edildi we päkistanly türgenleriň sportuň 12 görnüşi boýunça gatnaşjakdygy tassyklandy. Topar öňki gazanan netijesini (3 altyn, 4 kümüş we 5 bürünç medal) kämilleşdirmegi maksat edinýär.
Gatnaşjak türgenleriň ahyrky sanawy Pakistanyň Sport boýunça müdirligi tarapyndan kesgitlenilýär, emma resmi wezipeli işgäriniň aýtmagyna görä, Lahorda geçiriljek ýygnakdan soň ol sanaw üýtgemez.
Pakistanyň Olimpiýa bileleşiginiň kätibi Khalid Mehmud şeýle diýdi: “Meniň pikirimçe, Päkistanyň Sport boýunça müdirligi mundan beýläk toparyň düzümine goşmaça üýtgeşme girizmez. Bolan ýagdaýynda-da, sanawdan 8-den 10 adama çenli aýrylmagy mümkin”.
Türgenler sportuň ýeňil atletika, bilýard, gysga aralykda ýüzmek, taekwondo, agyr atletika, tennis, jiu-jitsu, kikboksing, türkmen milli göreşi, guşakly göreş we sport göreşi görnüşlerinde ýaryşarlar.
Baş kätip Aşgabatda Aziýanyň türgenleri bilen bir hatarda, Okeaniýanyň türgenleriniň hem bäsleşjekdigini göz öňünde tutup, ýaryşlaryň dartgynly ýagdaýda geçjekdigini, medal gazanmagyň aňsat bolmajakdygyny belläp geçdi.
Mehmud: “Täze Zelandiýadan gelýän ýüzüjileriň ussatlygyny bilýäris, şonuň üçin sportuň bu görnüşinde medal gazanmak umydymyz azalýar.
Biziň ýeňil atletikanyň päsgelçilikden böküp geçmek we estafeta görnüşlerinde ýeňmäge mümkinçiligimiz bar. Emma ol hem dürli ýagdaýlara baglydyr. Şeýle hem, biz jiu-jitsu, tennis we taekwondo boýunça ýaryşa gatnaşýan türgenlerimize ynam bildirýäris” diýip, öz pikirini paýlaşdy.
Mundan başga-da, Mehmud tanyşdyryşyň dowamynda  milli federasiýalaryň ählisi öz türgenleriniň Aşgabatda gowy netije görkezjekdigine örän ynamlydygyny nygtady.
Parižiň «Luwr» muzeýi — sungatyň täsin nusgalary.
Parižiň merkezinde ýerleşýän «Luwr» muzeýi (Musee du Louvre) diňe bir dünýäniň uly we meşhur sungat muzeýi bolman, eýsem fransuz şalarynyň köşgi we binagärlik ýadygärligi hem bolup durýar. Bu köşk XII asyryň ahyrynda Filip Awgust tarapyndan gurlup, ýöne her täze patyşanyň tagt başyna geçmegi bilen binanyň daşky görnüşi özgerdi.
1682-nji ýylda patyşa köşgüniň Wersala göçmegi bilen baglylykda, «Luwr» binasy hatda ýykylmaga golaý gelen taşlanan bina öwrüldi. Emma rewolýusiýadan soň, Napoleonyň başlangyjy bilen bu ýerde gurluşyk işleri täzeden başlanyp, binanyň durky täzelendi. Ony eserler bilen baýlaşdyrmak göz öňünde tutulyp, Napoleon I tarapyndan her ýeňilen halkdan hormat hökmünde sungat eserleriniň alnandygyny bellemek gerek.
Respublikanyň prezidenti Fransua Mitterrandyň karary bilen 1981-nji ýylda «Luwrda» dikeldiş işlerini geçirmäge badalga berildi. Şondan soň hem Napoleon howlusynda meşhur piramida peýda boldy. Ony asly Hytaýdan bolan amerikaly binagär Yoh Ming Pi işläp taýýarlady.
Häzirki wagtda «Luwr» muzeýinde takmynan 400 000 sany eksponat bolup, olary öwrenmek üçin birnäçe aýlar gerek bolýar. Bu ajaýyp eserler bilen tanyşmak üçin siziň dykgatyňyza olaryň iň meşhur nusgalaryndan birnäçe suratlary hödürleýäris.
Napoleona täç geýdirilmegi. Surat özünde taryhy hakykat manysyny jemleýär, sebäbi ondaky görünýän ministrler, şalar, ilçiler, Napoleonyň doganlary we inileri hakykatdan hem täç geýdiriş dabarasyna gatnaşypdyrlar. Diňe hakykata laýyk gelmeýän şekil bu suratda Napoleonyň ejesiniň merkezde ýerleşdirilmegi bolup durýar. Umuman, suraty awtor Žan Lui Dawid Napoleonyň öz tabşyrygy boýunça 3 ýylyň dowamynda çekipdir.
Mikelanjelonyň «Gullar» heýkeli. Bu eksponat «Luwr» galereýasynyň buýsanjy hasap edilýär. Ilkibaşda awtor alty sany guluň şekilini şekillendirmek isläpdir, ýöne ol bary-ýogy ikisini tamamlamagy başarypdyr. Olaryň biri zynjyrlary aýyrmaga synanyşýan «Aýaga galan gul», ikinjisi bolsa «Ölüp barýan gul» şekilleridir. Gutarylmadyk beýleki heýkel şekilleri bolsa Florensiýadadyr.
Wenera Milosskaýa. Gadymy greklerde söýginiň hudaýy hasaplanan Afroditany tanamaýan ýok bolsa gerek? Heýkelde onuň elleriniň ýoklugy heýkeltaraşyň işi däldir. Ol 1820-nji ýylda Egeý deňziniň Milos adasyndan tapylanyndan soň şeýle bolupdyr. Şol wagtlar heýkeli öz ýurduna alyp gaýtjak bolan fransuzlar bilen türkleriň arasynda gapma-garşylyk bolupdyr. Türkler ada eýeçilik edýärdi, şol sebäpdenem grek aýal hudaýynyň heýkelini bermek islemändirler.
Regent almazy. Ol ilkibaşda 1698-nji ýylda Hindistandan tapylypdyr we agramy 426 karat bolupdyr. Bu daş iňlis täjiri tarapyndan getirilip, daşyň adynyň döremegine sebäp bolan ýaş Lui XV-niň regenti — Orleanly Filip II-ä satylypdyr. Ondan soň köp ýyllar geçip, daş birnäçe böleklere bölünipdir. Ony bolsa soňlugy bilen şa Pýer Le Grand satyn alypdyr. Hususan-da, 140,64 karatlyk brilliant häzirem arassalygyň we gözelligiň nusgasy hasap edilýär.
«Luwr» muzeýiniň eksponatlarynyň arasynda gadymy siwilizasiýalaryň döreýşi bilen baglanyşykly eserler, XVI asyrda Fransisk I tarapyndan üsti ýetirilip başlanan,  soňra bolsa Lýudowik XIII we Lýudowik XIV tarapyndan baýlaşdyrylan suratlar ýygyndysy bar.
«Luwr» muzeýi özüniň taryhy, binagärçiligi we ýadygärlik gymmatlyklary bilen haýran galdyrýar, şonuň üçin hem Pariždäki bu muzeýe gelip aýlanmak her bir syýahatçynyň meýilnamasynda bolmalydyr!
Pars halylary. Taryh we döwrebaplyk.
Gadymy döwürlerden bäri halylar esasy niýetlenilişinden – öýleri ýylatmakdan başga-da, oňa bezeg bermek hem-de rahatlyk döretmek hyzmatyny ýerine ýetirip gelipdir.
Çarwadar taýpalar tarapyndan elde taýýarlanylan düşeklerdir halylar ähli döwürlerde has meşhur bolupdyr. Şol döwürlerde halylar öýi çägeden we ýelden goramak hem-de daşyny gurşamak üçin niýetlenilipdir. Wagtyň geçmegi bilen adamlarda bu hojalyk önümleriniň diňe ulanyş üçin amatlylykdan başga-da, gözellik taýdan hem kämil bolmagyna isleg döräpdir.
Pars medeniýeti halyçylygy ýokary suratkeşlik derejesine ýetirip,   pars halylaryny bu sungatyň nusgalyk görnüşlerine öwren ilkinji siwilizasiýalaryň biridir. Eýran halyçylarynyň asyr boýy kämilleşen ussatlygy bilen gaýtalanmajak, nepis hem inçe senet kemala gelipdir. Halylarda ýerleşdirilen her bir gölüň, her bir çyzygyň kesgitli ýeri bolup, olar özboluşly manyny aňladýar.
1949-njy ýylda geçirilen gazuw-agtaryş işleriniň netijesinde tapylan «Pazirik» halysy iň gadymy nusgalaryň biri hasaplanylýar. Ol biziň eýýamymyzdan öňki V asyrda döredilipdir. Häzirki wagtda ol Sankt-Peterburgyň muzeýinde saklanýar. Şol gadymy döwürlerde dokalan halylaryň ýokary hilliligi olaryň häzirki güne çenli asyl görnüşini saklamagyna ýardam edýär. Pars halylary çydamlylygy we owadanlygy bilen tapawutlanyp, XV-XVII asyrlar taryhda olaryň «altyn asyry» hasaplanylýar. Hut şol döwürlerde halyçylyk tilsimleri kämilleşdirilip, olaryň dokalyş usuly boýunça şäherini we halyçyny anyklamak mümkin bolupdyr.  Wagtyň geçmegi bilen pars halylarynyň dokalyş tilsimleri beýleki döwletlere hem ýaýrapdyr. Şonuň netijesinde, halylar reňk we material, soňa baka bolsa gölleriniň görnüşleri boýunça tapawutlanypdyr.
Häzirki günlerde hem halylar otag bezeginiň möhüm bölegidir. Her bir halynyň özboluşly aýratynlygynyň bardygy sebäpli, otaglara laýyk halyny saýlamak üçin ýörite hünärmenlere ýüz tutmak maksada laýykdyr.
«Arzuw haly» dükany türkmen, eýran we türk halylarynyň döwrebap nusgalaryny dürli ölçeglerde hem görnüşlerde ilata hödürleýär.
Dükanda halylaryň geometriki çyzykly, dürli gölli, abstrakt we awangard görnüşleri bar. Harytlaryň görnüş hem ölçeg taýdan köplügi sebäpli, bu ýerden islendik otag bezegine, gündogara mahsus ugurdan başlap, meşhur haý-tek usulyna laýyk geljek halylary satyn almak bolýar.
«Arzuw haly» dükanynyň paýtagtymyzdaky söwda nokadyndan başga-da, ýurdumyzyň welaýatlarynda şahamçalary hereket edýär. Mary we Lebap welaýatlarynyň ýaşaýjylary öz ýaşaýyş jaýlaryny «Arzuw haly» dükanynyň haly önümleri bilen bezäp bilerler.
Paýhas oýunlary bilen meşgullanýan türgenlere peýdaly  önümler.
ХХI asyr ekologiki  meseleleriň, ýagny howanyň üýtgemegi, atmosfera zyňylýan galyndylaryň artmagy, bioritmiň üýtgemegi (caltlaşmagy), gibrid önümleriň köpelmegi bilen häsiýetlenýär. Babadaýhanlarymyz ilaty sagdyn iýmit önümleri bilen üpjün etmegiň aladasy blen zähmet çekýärler.  Iýmitlenmegiň esasy maksady – bedene zerur bolan energiýany  üpjün edip, ony maddy we ruhy taýdan goldamakdan ybaratdyr.  Dürli ýurtlarda öndürilýän iýmit önümleriniň hiline we mukdaryna köp sanly otrisatel faktorlar: ekerançylykda  ýadohimikat-pestisidleriň köp ulanylmagy, önümiň saklanyş sanitariýa – gigiýena düzgünlerini berjaý etmezlik, ýa-da olara goşulýan konserwantlar, boýaglar, ys berijiler we beýlekiler adama, has beterem ş çaga bedenine allergen, mutagen faktor bolup täsir edip biler. Şeýle-de ösen senagat şu gün bize taýýar ýarymfabrikatlary, pýureleri, şüleleri, miwe jemlerini-şerbetleri has hem köp hödürleýär.
Şeýle-de, tygşytly we ýokumly iýmitlenmek, iýmit rejesini kadaly gurnamak, güneşli diýarymyzda ýetişdirilýän gök önümleridir-datly miweleri yzygiderli iýmek – saglygy gorap saklamagy, keselleriň öňüni almagy, kadaly gomeostazy, tebigy ösüşi, adamyň yzygiderli ösýän fiziki we psihiki ýüke  uýgunlaşma çäginiň giňelmegine getirýän oňaýly täsirli  faktor hökmünde seredilýär. Akyl-paýhas oýny bilen meşgullanýan türgenlere zerur bolan esasy önümleriň sanawyny getirmegi makul bildik.
1. Suw. Adam bedeni 65-70% çemesi suwdan durýar. Suw bedende madda çalşygynyň kadaly geçmegi üçin gerek. Ol her agza gerek, aýratynam beýni üçin zerurdyr. Alymlar ýönekeý barlaglaryň dowamynda  suwsuzlygy duýýan adamlaryň logiki meseleleri çözmegi, bir-bir ýarym litr suw içip, çözenler bilen deňeşdirende test boýunça pes netijeleri gazandygyny tassyklaýarlar. Adama kadada agramyna görä, bir-gije gündizde 35 ― 50 ml/kg suw gerek.
2. Omega -3.  Doýgun däl ýag hasaplanýan Omega-3 ýag turşusy beýniniň kadaly işlemegi üçin örän ýaramlydyr. Bu ýaglar beýnä öýjükden-öýjüge geçirilýän impulslary ýollamagy  üpjün edýän  energiýany çalt  berýär, ol öz gezeginde çalt pikirlenmegi hem-de beýni gorundan maglumaty derrew almaga we ýada salmaga ýardam edýär. Netijede, ýatkeşlik we üns ýokarlanýar. Tebigatda Omega – 3 ýag toplumy balykda, hozda we zygyr ýagynda köp saklanýar.
3. Hoz. Ol proteine baý, protein öz gezeginde beýnini iýmitlendirýär. Aýratynam fyndyk,  badam, hoz ýaly iýmitler mekdep okuwçylaryň we talyplaryň gündelik iýmitiniň düzüminde bolmaly. Gan emele geliş we immun ulgama işjeňleşdiriji täsir edýär. Ondan başgada hoz lesitin atly madda baý, ol ýetmese bedende ýaýraň skleroz we beýleki nerw keselleri döräp biler.
4. Gök otlar. Gök otlary nahar iýlende däbe görä köp ulanýan halklar-milletler,  uzak ýaşaýaýjylarynyň köpdigine buýsanyp bilerler, şol bir wagtda gök otlary ýeterlik iýýänlerde akyl - huş garraýan çagyna çenli gowy saklanýar.  Ysmanak, şibit, arpabadyýan, petruşka, kinza, bazilik we beýlekiler düzüminde foliý turşysyny, E, K witaminleri saklaýar. Bu önümlerde saklanýan maddalar demensiýanyň (kemakyllygyň) ösmegine päsgel berýärler. Şeýle-de gök otlarda antioksidantlar saklanyp, olary ulanmak beýnini insultdan, Alsgeýmeriň we Parkinsonyň keselinden goraýar.
5. Witaminler. В9 (sitrusda, çörekde, kösüklilerde, ary balynda) täze öýjükleriň emele gelmegi we olary sagdyn görnüşde saklamakda has ähmiýetlidir, çünki häzirki wagtda ylmy taýdan nerw öýjükleriniň hem edil beýleki öýjükler ýaly dikelýändigi subut edildi. В12 witamini (sianakobalamin) (bagyrda, ýumurtgada, balykda saklanýar)  garrylykda duşýan ýatkeşligiň ýitmesini, akyl - paýhasyň bulaşmasynyň öňüni alýar - duýdurýar, ýatkeşligiň dikelmegine ýardam edýär, aýratynam ol sport bilen meşgullanýan türgenlere has peýdalydyr.
6. Ýumurtga.  Ýumurtga sarysy – ol holiniň çeşmesidir, netijede beýniniň köp funksiýasy ösýär: düşünmek, tanamak, öwrenmek, göz ýetirmek, kabul etmek we maglumaty täzeden işlemek ýaly işler gowulanýar. Şonuň ýalyda ýumurtga (towuk we bedene) çagalaryň, ýetginjekleriň we türgenleriň wajyp iýmiti hasaplanylýar.
7. Kofe, çaý. Ylmy barlaglaryň görkezişine görä, kofein ünsi we gysga wagtlaýyn ýatkeşligi gowulandyryp biler, kyn meseleleri çözmäge ünsi jemläp, reaksiýanyň geçişini çaltlandyrýar. Türgenlerde welin günüň dowamynda 15 mg (3 bulgurdan) mukdardan köp kofe ulanmak şertli doping hasaplanýar.  Elbetde ol çaý ýaly özboluşly lezzeti we işjeňligi döredýär.
8. Alma. Almada saklanýan kwersetin diýen madda beýni öýjüklerini zeperlenmekden gorap saklanýar. Bu önümiň peýdaly maddalary onuň gabygynda hem köp saklanýar, şonuň üçin hem ony gabykly iýmek peýdalydyr.
9. Şokolad. Bu önüm beýni üçin, esasanam şadyýanlygy, işe ukyplylygy döretmede örän ýaramlydyr. Şokolatda beýnä gerek gymmatbahaly maddalar:  glýukoza saklanýar, ol ýatkeşligi artdyrýar, akyl işjeňligini ýokarlandyrýar. Pikirlenmäge we netije çykarmaga oňyn täsir edýär.
10. Üzüm çigidi. Soňky döwürde köpsanly barlagçylar üzüm çigidiniň (aýratynam kişmişiň çigidi) gaýnatmasynyň, demlemesiniň pikirlenmek hadysasyna, gepiň baglanyşyklygyna, ünse we beýleki ýokary psihiki (ruhy) hadysalara oňyn täsir edýändigini belleýärler. Belli bolşuna görä, üzüm çigidinde adamyň garramagyna garşy täsirli antioksidant maddalar köp saklanýar. Şonuň üçin kişmiş ýa-da ter üzüm iýlende ony çigidi bilen iýmek has maksadalaýykdyr. Türkmen diýarymyzyň güneşe baý şertinde ýetişen üzümlerde bolsa antioksidantlar ýeterlik mukdarda toplanýar. Şeýlede diýarymyzda önýän gawundyr garpyz, käşirdir kelem, şugundyrdyr-turp we beýleki datly gök we miwe önümleri lukmançylyk nukdaý nazaryndan  aýratyn taryplanmaga mynasypdyr. Sanalan önümleriň ählisi diňe beýnini, däl eýsem bedeniň ähli agzalarynyň hem umumy ýagdaýyny kadaly derejede saklamaga ýardam edýär.
Peýdaly maňyzlar ýa-da saglygyň superfud önümi: Türkmen bazaryndaky iň gowy maňyzlar barada.
«Superfud» adalgasy düzüminde ynsanyň saglygy üçin peýdaly bolan maddalaryň konsentrasiýasynyň ýokary bolan önümlerine aýdylýar. Gürrüňimiziň ýokary derejede güýç beriji maňyzlara syrykýandygyny eýýäm sözbaşyny okan mahalyňyz hem aňlan bolsaňyza gerek. Hozuň her görnüşiniň düzüminde özboluşly mukdarda witaminler, mikroelementler, peýdaly ýaglar we ösümlik beloklary bardyr.
Ýöne bu önümiň köplenç halatda allergiki täsiriň ýüze çykmagyna getirýän we agyr siňmegine täsirini ýetirýän kaloriýa düzümini ýatdan çykarmaly däldir. Maňyz önümlerini aşa köp iýmek saglyga ýaramaz täsir edip biler.
Hoz. Munuň gabygynyň beýniniň şekiline meňzeşligi tötänden däldir, sebäbi hoz beýniniň işiniň has netijeli bolmagyna itergi berýär. E witaminiň, Omega-3 we polifenollaryň düzüminde köp bolmagy ýady gowlandyrmaga we konsentrasiýany ýokarlandyrmaga ýardam edýär. Hozuň düzümine ýod, sink, demir, magniý we kaliý girýär. Hozdan tapylan biotin saçyň ösmegine we güýçlenmegine kömek edýär.
Gyzyklandyrýan ýeri, Kawkazda hoz mukaddes agaç hökmünde hasap edilýär. Ol ýerlerde dört asyrdan hem gowrak ýaşly agaçlara gabat gelmek bolýar.
Maňyz aslynda däne ekinidir, şonuň üçinem onda belok köp bolup, uglewodlar örän azdyr. Ýer maňyzynyň bütin dünýäde 70 töweregi görnüşi bar diýilýär. Maňyzda B witaminler, askorbin kislotasy, sink, selen, magniý we käbir aminokislotalar bar.
Täsin tarapy, maňyzyň ýagy saglyga peýdaly we örän ýokumlydyr. Mysal üçin, wegetarianlar ony dürli tagamlar üçin sous hökmünde ulanýarlar.
Fundukda etiň düzümindäkiden hem has köp mukdarda demir, şeýle hem hoz üçin has köp mukdarda magniý bar — 50 gramda 85%. Aminokislotalardan başga-da, A, C, E, PP witaminleri, B witamin topary, köp mukdardaky minerallar funduk däneleriniň peýdaly aýratynlyklarydyr (fitosterollar, karotinoidler we flawonoidler). Olaryň esasynda-da funduk ýokary biologik işjeňlige eýedir.
Taryhçylaryň pikiriçe, funduk 10 müň ýyl mundan ozal adamlaryň iýmitiniň düzümine giripdir. Oňa funduk adamyň ömrüni halas edip bilýän zat ýalydyr diýen ýaly «jadyly» häsiýetler mahsus görlüpdir. Bu rowaýatyň döremegi şol wagtlar hasyllylygyň pes bolan ýyllarynda fundugyň iýmit hökmünde hyzmat edendigi bilen baglanyşyklydyr.
Pisse — düzüminde B hem-de E, H, PP witaminlerini, iýmit süýümlerini, beloklary, ýaglary we uglewodlary öz içine alýan az kaloriýaly maňyzdyr. Düzüminde içege mikroflorasy üçin peýdaly pisse süýüminiň bolmagy bu önümi has-da tagamly iýmit hökmünde ýüze çykarýar. Emma bu maňyzlary has köp iýmek maslahat berilmeýär, sebäbi uly ýaşlylar üçin pissäniň gündelik kadaly mukdary 15 sany pissedir.
Pisseleriň gije ýygylyp alynmagynyň hem özboluşly sebäbi bardyr. Çünki gündiz efir ýaglary we smola adamyň başyny aýlaýar we kellagra sebäp bolup bilýär. Mundan başga-da, pisse bilen bagly täsin maglumat — hytaýlylaryň pisse dänesini «bagtly hoz» diýip atlandyrmaklarydyr. Sebäbi onuň gabygynyň ýarylmagy ýylgyryşa çalym edýär.
Mindal — kalsiý, demir, sink, magniý, B we E witaminleriň çeşmesi. Mindal ýürek-damar ulgamyna oňyn täsir edýär, iýmit siňdiriş ulgamynyň işleýşini gowulaşdyrmaga, metabolizmi kadalaşdyrmaga hem-de görüşi ýitileşdirmäge ýardam edýär.
Adamlar mindaly 3 görnüşini peýdalanýarlar: süýji, döwülýän we ajy. Ajy mindalyň düzüminde wodorod sianidi bardyr. Ajy badam zäherlidir! Mindalyň uly adam üçin ölüm howply möçberi 50 mindal, çaga üçin bolsa 10-ysy hem ýeterlikdir.
Keşýunyň düzümi süňkleri we nerw ulgamyny güýçlendirýän magniýa, bedeni kislorod bilen doýurmaga peýdaly bolan demire, şeýle hem antioksidant goragy üpjün edýän mikroelementlere baýdyr. Keşýu maňyzy Aziýa aşhanasy üçin örän laýyk gelýän önümdir.
Näme üçin keşýulary hemişe gabykly we gowrulan görnüşde satýarlar? Görnüşi ýaly, bu maňzyň gabygynda kardol (örän iýiji madda) bar. Eger maşzyň gabygyny açjak bolsaň, eliň ýanmagy mümkindir.
Kedr hozy köp mukdarda magniý, fosfor, sink, kaliý, mis we beýleki peýdaly mikroelementleri we witaminleri bilen tapawutlanýar. Hozlar ýokary kalorili we ýagly, şonuň üçin olary ýerliksiz ulanmaly däldir, ýöne olar salatlara, kaşalara we beýleki tagamlara ajaýyp goşundy bolup biler.
Orta asyrda ýaşap geçen lukman we alym Abu Aly ibn Sina kedr hozunyň peýdaly aýratynlyklary barada ýazypdyr. Häzirki zaman ylymlary onuň bu babatdaky gelen netijelerini subut edýär. Mysal üçin, hozdaky oleý aminokislotasy aterosklerozyň ösmeginiň öňüni alýar we triptofan (uky gormony) ukusyzlyga garşy göreşde kömek edýär.
Kedr hozy köp mukdarda magniý, fosfor, sink, kaliý, mis we beýleki peýdaly mikroelementleri we witaminleri bilen tapawutlanýar. Hozlar ýokary kalorili we ýagly, şonuň üçin olary ýerliksiz ulanmaly däldir, ýöne olar salatlara, kaşalara we beýleki tagamlara ajaýyp goşundy bolup biler.
Orta asyrda ýaşap geçen lukman we alym Abu Aly ibn Sina kedr hozunyň peýdaly aýratynlyklary barada ýazypdyr. Häzirki zaman ylymlary onuň bu babatdaky gelen netijelerini subut edýär. Mysal üçin, hozdaky oleý aminokislotasy aterosklerozyň ösmeginiň öňüni alýar we triptofan (uky gormony) ukusyzlyga garşy göreşde kömek edýär.
Bu hozlar nahar ýaly täsirlidir. Olar doly nahar iýmezden öňinçä bedeni ýeterlik energiýa we iýmit bilen üpjün edip bilýärler.
Türkmenistanda gaplanan maňyzlaryň hatarynda «Altyn Ýunus» kärhanasynyň gowrulan maňyzlar we mekgejöwen däneleri, pisseler, kädi we günebakar çigitleri alyjylaryň uly islegine eýedir. Hususy kärhana önümlerini laýyk gaplarda öndürýär, şonuň üçin olary iýmek üçin ýanyňa almak hem aňsatdyr.
Mundan başga-da, «Altyn Ýunus» kärhanasynda şekerli we şekersiz sakgyçlar, şokolad batonlary, kökeler we wafliler öndürilýär. «Altyn Ýunus» önümleriniň ählisi azyk howpsuzlygynyň halkara standartlaryna laýyk gelýär.
Kärhananyň ilkinji önümhanasy 2016-njy ýylda Mary şäherinde açyldy. «Altyn Ýunus» haryt nyşanly önümler şu günki gün Türkmenistanyň 20 müňe golaý söwda nokadynda satylýar.
Kompaniýa eksport pudagynda hem işjeň iş alyp barýar. Kärhananyň önümleriniň daşalýan ýurtlary hökmünde Gyrgyzystan, Täjigistan, Azerbaýjan, Türkiýe, Hytaý, Russiýa we beýleki ýurtlary görkezmek bolar.
«Ýunus» önümleri barada has giňişleýin maglumat almak üçin kähananyň şu salgydaky esasy ofisine ýüz tutmak bolýar: Aşgabat ş., Bitarap Türkmenistan şaýoly, 174-nji jaý.
Plastiki kartlar, töleg ulgamy nähili işleýär? Satyn alyjydan satyja çenli.
Plastiki kartlar bilen geçirilýän töleg ulgamy nähili işleýär? Töleg edilende nagt puluň ýokdugy üçin, satyn alyjy hem-de satyjy tarapyndan bu sorag berlip biliner. Pulyň herekedi, ýagny satyjynyň hasabyna düşmesi we satyn alyjynyň hasabyndan pulyň çykmasy olar tarapyndan gönimel gatnaşmazdan amala aşyrylýar.
Soňky ýyllarda geçirilen reformalaryň netijesinde, banklar tarapyndan alynyp barylýan “Zähmet haky taslamalaryň” çäginde ilatyň plastik kart ulanyjylarynyň möçberi düýpli artdy.
Türkmenistanyň Milli töleg ulgamynda, plastiki kartlaryň iki sany görnüşi bar bular “Altyn asyr”  we “Milli kart” ulagmalary.  Bu makalada biz size töleg ulgamynyň işleýişini suratlandyryp alyjy bilen satyjynyň arasyndaky hasaplaşygy düşündirjek bolarys. Amallaryň terminleri örän kän, biz bolsa size ýönekeý dil bilen ýetirmekçi bolarys. Plastik karty açdyrmak üçin raýatyň diňe pasporty gereklidir. Geçirilýän amallaryň tiz hem-de oňaýly bolmasy üçin, plastiki karty zähmet hakyňyzy geçirýän bankda açmak amatly.
Amallar nähili aşyrylýar?
Taraplaryň (satyjy bilen satyn alyjynyň) hasaplaşygynda aşakdakylar çykyş edýärler;
3. Satyjynyň banky.
Satyn alynan harytlaryň we hyzmatlaryň hasaplaşygy nähili amala aşyrylýandygyna düşinmek üçin mysalyň üstünde duryp geçeliň;
Öwez öýlenýär, bir hepdeden bolsa toýy. Onyň plastik kartynda 4000 manat puly bar. Ol özine toý gijesi geýmek üçin penjek alynasy gelýär. Söwda merkezine aýlanyp, gowy görýän reňkindäki we gabat gelýän ölçegdäki penjegi saýady. Penjegiň bahasy 800 manat. Öwez tölegi, plastik kartdan satyjyda gurnalan töleg terminalyň üsti bilen tölemekçi. Öwez plastiki kartyny, töleg etmek üçin terminaldan geçirildi töleg tassyklandy, ikiside hoşal boldy.
Pul nirde?  Pullaryň herekedi indiki tertipde amala aşýar (surat 1);
Pul geçirim bilen bagly çykdajylar.
Taraplar tölegi geçirmek ýa-da kabul etmek üçin hiç-hili çykdajy çekmeýär.  Türkmenistanyň salgyt kodeksi esasydan satyjy gelen pul möçberden jemi 2,3 %  möçberinde salgyt we ýygym töleýär. Emma bu tölegiň plastiki kart amaly bilen bagly ýeri ýok.
Plastiki kartyň üsti bilen tölegi geçirmek ýa-da kabul etmek satyjy hem-de satyn alyjy üçin amatly. Taraplar özleriniň pul serişdeleriniň hasabyny yzarlamaga mümkinçiligi bolýar, esasy hem pullar goragly saklanýar.
Probiotikler we prebiotikler: Olary nädip tapawutlandyrmaly?
Dürli dermanlar ýa-da çaga iýmitleri baradaky mahabatlarda köplenç “prebiotikler” we “probiotikler” diýen ýaly sözlere gabat gelýäris. Adamlar olaryň nämedigi barada anyk bilmän, witaminler ýaly bir zatdyr öýdýärler, şol sebäpden hem diňe peýdaly bolanlygy üçin kabul etmeli diýip düşünýärler. Şeýle-de bolsa, islendik derman serişdeleri ýaly, prebiotikler we probiotikler diňe bir peýdaly däl-de, eýsem zyýan ýetirip biljek aýratynlyklary hem özünde jemleýär. Web saýtymyz üçin paýtagtyň dermanhanalarynyň biri bolan “Şypaly Çomuç” dermanhanasy olaryň nämedigini we täsirini ýörite düşündirýär.
Uly içegämizde milliardlarça bakteriýalar ýaşaýar (ownuk içegeden tapawutlylykda önelgesizdir). Bu bakteriýalaryň käbiri peýdaly, käbiri şertli patogen bolup durýar, ýagny sanlary belli bir kadadan geçmese, zyýany ýokdur, ýöne çalt ösmegi we peýdaly bakteriýalaryň ölmegi bilen şertli patogen mikroflora keselleriň döremeginiň sebäbi bolup bilýär. Bu ýagdaý ýüze çykanda adam disbakteriozyň alamatlaryny başdan geçirýär.
Bu özboluşly deňagramlylygy dikeltmek üçin prebiotikler bilen probiotikler bar.
Prebiotikleriň we probiotikleriň esasy wezipesi içegäniň mikroflorasyny gowulandyrmak we immunitet ulgamyny güýçlendirmekdir (bilşimiz ýaly, immun öýjükleriniň esasy bölegi içegelerde ýerleşýär).
Probiotik sagdyn içegede ýaşaýan we iýmiti gaýtadan işlemekde işjeň gatnaşýan janly bakteriýalary öz içine alýan serişdedir. Şeýlelikde, içege mikroflorasynyň kesel, zäherlenme, antibiotik bejergisi, himiýa bejergisiniň we radiasiýa bejergisiniň netijelerinde, ýagny disbakterioz ýüze çykan ýagdaýlarda probiotikler maslahat berilýär.
Probiotiklere şular degişlidir: bifidobakteriýalar, laktobakteriýalar, içege taýajyklary, propinobakteriýalar, süýt streptokoklary, enterokoklar.
Probiotikler içegä düşmek bilen, patogen bakteriýalary süýşürip we mikroflorany janlandyryp köpelýär. Käbir serişdeler probiotigiň diňe bir görnüşini, käbiri bolsa onuň birnäçe görnüşlerini özünde saklaýar.
Tebigy probiotikler käbir süýt önümlerinde — kefirde, ýogurtda bolýar. Probiotik serişdeleri käwagt toz görnüşinde bolýar, soňra ondan özbaşdak suspenziýa taýýarlanýar. Şeýle-de suwuk görnüşdäki serişdeler bolýar, olary şeýle ýa-da želatin kapsulalarynda kiçi çagalara bermek amatlydyr.
Probiotikleri mydama ulanmak peýdaly diýip bolmaz. Munuň ýaly dermanlary saglyk ýa-da dürli ýagdaýlar üçin kabul etmek ýalňyşdyr. Talabalaýyk görkezmelere esaslanmazdan probiotikleri kabul etmek peýda däl-de, zyýan berip biler. Olary gastroenterolog lukmany ýazyp bermeli.
Prebiotikler — bular eýýäm janly mikroorganizmler däl, olar peýdaly mikrofloranyň köpelmegi üçin içegelerde amatly şert döredýän organiki birleşmeler, peýdaly maddalar. Prebiotikler — bu örän peýdaly probiotik bakteriýalar üçin “iýmit gory”. Olar üýtgewsiz görnüşde aşgazandan we ownuk içegeden geçip, uly içegä girýärler. Prebiotiklere şular degişli: pektinler, kletçatka, inulin, laktuloza, oligofruktoza, sorbit, arginin, witaminler.
Edil probiotikler ýaly, lukman prebiotikleriň ulanylmagyny hem bellemelidir, sebäbi olaryň kadasyz kabul edilmegi içegäniň mikroflorasynyň ýagdaýyny diňe ýaramazlaşdyryp biler.
Şonuň ýaly-da, probiotikleri we prebiotikleri özünde saklaýan kombinirlenen önümleriň özboluşly topary hem bar, bulara sinbiotikler diýilýär.
“Şypaly Çomuç” dermanhanasynda içegäniň mikroflorasynyň dürli bozulmalary üçin probiotikler we prebiotikler giňden görkezilýär. Degişli dermanlyk serişdeleriniň köpdürli görnüşleri bilen tanşyp, olary dermanhananyň özünden, şeýle-de “Şypaly Çomuç” web saýtyndan satyn alyp bilersiňiz.
Professor Ömer Çomakly: "Erzurumlylar" türkmen medeniýeti bilen tanyşmaga sabyrsyzlyk bilen garaşdylar".
― Hemişelik dostumyz, doganymyz türkmen halkynyň milli medeniýeti bilen bagly şeýle ähmiýetli çäräniň uniwersitetimizde geçirilmegi biziň üçin belent mertebedir. Şu günleri uniwersitetimiz ýarym asyrdan gowrak taryhynyň iň şanly günleriniň hataryna gypynçsyz goşup bileris ― diýip, rektor söhbetdeşligimiziň başynda bu belent ynam üçin dabaralary gurnaýjylara hoşallyk bildirdi.
― Uniwersitetiň köpugurly we giň gerimlidigi onuň eýeleýän meýdanyndan hem görnüp dur. Ýöne has anyk maglumatlary onuň ýolbaşçysyndan eşitmek biziň üçin hem ýakymly.
― Gündizki we agşamky bölümlerde sapak berýän uniwersitetimizde diňe fakultetleriň sany 20-ä golaýlaýar.Uniwersitetimizde ýazgyda duran talyplarymyzyň sany bolsa 400 müňden hem geçýär. Berilýän bilim diňe ýokary bilim bilen çäklenmän, magistraturadyr aspiranturada hem dowam edýär. Soňky basgançaklary geçmek ýa geçmezlik talybyň özüne bagly. Umuman, uniwersitetimiziň Türkiýedäki iň gowy 10, Ýer ýüzi boýunça alanyňda bolsa iň gowy 500 uniwersitetiň hataryna girýändigi bizi begendirýär.
― Edil häzir Türkmenistandan näçeräk talyp bar?
― 150-den geçýär. Olar uniwersitetiň tas ähli fakultetlerinde diýen ýaly bilim alýarlar. Hemişe bolşy ýaly, türkmenistanly talyplarymyzyň biziň iň zehinli, iň işjeň talyplarymyzyň hatarynda olaryň arasynda okuwyny magtraturadyr aspiranturalarda dowam etdirip, ylmyň çuňluklaryna aralaşyp ýörenleri hem az däl.
― Türkmenistanyň Medeniýet günleriniň Erzurumdaky dabaralarynyň hut siziň uniwersitetiňizde geçirilmeginiň talyplar üçin nähili ähmiýeti bar?
― Bizde taryh we medeniýet çuňňur öwrenilýär. Hatda uniwersitetiň düzüminde Sungat instituty hem hereket edýär. Dünýä dilleri, şol sanda türki diller çuňlaşdyryp öwredilýär. Dil bilen birlikde şol halkyň medeniýetiniň hem ugurdaş öwrenilýändigi öz-özünden düşnükli. Şonuň üçin hem Türkkmenistanyň Medeniýet günleriniň çägindäki dabaralar talyplarymyzyň öwrenenlerini hut uniwersitetiň çäginde görmegine şert döretdi. Özüňiz görýärsiňiz, dabaralara gyzyklanma örän uly. Heniz hem bu dabaralar tomusky dynç alyş döwrüne gabat geldi, Medeniýet günlerine diňe Türkiýedäki we az sanly daşary ýurtly talyplarymyz gatnaşyp bilýär. Okuw dowam edýän döwri gelen bolsadyňyz, belki aýak basmaga-da ýer bolmazdy.
― Diýmek, Erzurum Türkmenistanyň Medeniýet günleriniň dabaralary üçin Türkiýedäki iň dogry salgylaryň biri-dä!
― Türkmen doganlarymyz Türkiýäniň islendik ýerine barsa hem gadyry şundan kem bolmaz. Çünki türkmen medeniýeti ― biziň öz medeniýetimiz. Ýöne Erzurum barada gürrüň başgaça. Seljuk türkmenleriň Kiçi Aziýada ilkinji ýerleşen üç ýeriniň biri Erzurumdyr. Muny taryhçylarymyz hem tassyklaýar. Şäherde seljuklylar döwrüne degişli taryhy ýadygärlikleriň köp sanlysy bar. Bu şol baý medeniýetiň şäherimize döwrebap röwüşde gaýdyp gelmegi, aslynda, asyrlaryň uly sazlaşygydyr. Şol sazlaşykdan uly paýyň biziň uniwersitetimize ýetendigi üçin bolsa biz Türkiýäniň we Türkmenistanyň döwlet Baştutanlaryna tüýs ýürekden hoşallyk bildirýäris.
― Köp sag boluň, hormatly rektor! Bizi giň gujak, açyk göwün bilen garşylandygyňyz üçin biz hem size hoşallyk bildirýäris. Işleriňiz mundan beýläk hem rowaç bolsun!
― Sag boluň!
Pukaralygyň nämedigini garyplardan gowy bilýän milliarder.
Söwda sungatmy ?! Elbetde, bu soragy okap “sungat nire, söwda nire” diýjekler sanardan köp boljagy bigüman. Olam bir hasap, ýöne bu aýry gürrüň...
Biz öz pikrimizi delillendirmek üçin ilki bilen sungat näme diýlen soraga gysgaça jogap bermeli. Sungat − Ezizow aýtmyşlaýyn, mydama öz-özüňi ýonup ýörmek. Megerem, sungata şundan artyk sadadan çuň düşündiriş berip bolmaz. Diýmek, döwrebap söwda ulgamynda-da telekeçiler mydama öz-özüňi kämilleşdirmek ýaly maksatlara eýerýänligi üçin ony sungat derejesine götermek nädürs bolmasa gerek. Bu bir.
Söwda sungatmy ?! Şu döwürde bu sowala “hawa...” diýip, jogap bermek hakykata ýakyn. Çünki olam edil söz sungatynda az sözüň üsti bilen köp zady aýtmagyň kämillik hasaplanyşy ýaly, az çykdajyň üsti bilen köp girdeji gazanmak ýaly pelsepä eýerýär. Nähilidir bir inçe baglanyşyk bar gerek?!
Munuň şeýledigine, döwründe “iň baý hytaýly” adyna eýe bolan biznesmen, halkara "Alibaba" online söwda platformasynyň esaslandyryjysy Jek Manyň kadaly ömri we söwdany sungat derejesine göterýän häsiýetleri hakynda indiki etjek gürrüňlerimiz delil bolar.
Jek Ma aslynda kim?​ ​ Häzirki wagtda täzeçilligi bilen adygan Jek Manyň ömri we söwda ulgamyndaky pelsepesi hakynda gürrüň edilse, köplenç onuň öz sözlerine daýanmak dogry bolýandygyna menem ol hakynda ýazylan syndyr, makalalary okap göz ýetirdim. Şu kada eýersek, megerem Jek Ma hakynda sizde şübhesiz ynamly täsir galar.
Jek Ma, hakyky ady – Ma Ýun. Ol 1964-nji ýylyň 15-nji oktýabrynda, şol wagtlar beýleki döwletlerden üzňeleşen Hytaý Halk respublikasynyň Hançžou şäherinde dünýä inýär. Onuň ýaşlygy pukaralykdan başlanyp, tä onuň internet rejesi – “Alibaba” arkaly üstünligi gazanýança niçeme kynçylykdyr horluklara sezewar bolýar.
Şonuň üçin oňa pukaralygyň nämedigini garyplardanam gowy bilýän milliarder diýsek sözümiz egri bolmaz. Ne bir artykmaç puly, ýa-da ýokary wezipede işleýän tanyşy bolmadyk ýeter-ýetmez maşgalada üç perzendiň ortanjysy bolan Jek Ma eýýäm-haçandan durmuşda öz ornuňy tapmak üçin ylmyň zerurlygyny aňypdyr. Şonuň üçinem,​ iki gezek ýokary okuwyň giriş synagyndan ýykylandygyna garamazdan, öz üstünde işläp, ahyram maksadyna ýetýär.​ Şeýdibem, ol Hançžou​ Mugallymçylyk institutyna​ kabul edilýär. Ol​ 1988-nji ýylda tamamlap, şol ýerde iňlis dili mugallymy wezipesinde aýyna 12$ aýlyk haky bilen zähmet çekýär.
Internet we tehnologiýa dilinden hiç hili başy çykmaýan Jek Manyň bu ulgama ilkinji ädimi 1995-nji ýylda amala aşýar. Ilki​ iki sany ylmy-taslamasy şowsuz çykan Manyň 4 ýyldan soň dürli ylma talantly dostlary bilen birlikde “Alibaba” elektro-söwda taslamasynyň binýadyny tutýarlar.
Jek Manyň ýolbaşçylygyndaky bu “Alibaba” elektro-söwda platformasynyň bahasy häzirki wagtda $300 milliarda ýetdi. Hytaýda häzir ýoň bolan meşhur “sallahlar güniniň” (her ýylyň noýabr aýynyň 11-nde bellenilýär) birinji 17 minudynyň özünde “Alibaba” $1 milliardlyk söwda edýär. Adaty günlerde bolsa güni $9,3 milliard bilen jemleýär.
Şu netijeler esasynda Ma, häzir Hytaýyň iň baý adamy bolmak bilen deň hatarda, dünýäde baýlygy boýunça 18-nji oruny eýeleýär.
Üstünligiň açary başlamakda. Amerikan ýazyjysy bolan Mark Tweniň bu pelsepesini biz ýöne ýere mysal getirmedik. Hytaý neşirleriniň birinde çap bolan durmuşdaky mümkinçilikler we olar üçin göreş,​ niýet we hereketi puja çykarýan amallar we 35 ýaşda hem pukara ýaşamak ynsanyň özüniň aýbydygy barada pikir ýöredilýän makalanyň awtory Jek Manyň üstünligem bu uly işe başlamagynda.
Şol makalasynda ol bu hakynda şeýle gürrüň berýär :​ "Alibaba" kompaniýasyny esaslandyrmazymdan biraz öň, men telekeçilik bilen meşgullanmak hakyndaky pikirimi we taslamamy​ paýlaşmak we munazara etmek üçin 24 sany özüme ýakyn bilýän dostlarymy öýe çagyrypdym. Biz iki sagada golaý meniň taslamam hakynda gürrüňleşipdiris. Şonda dostlarymyň aglabasy meniň etsem-petsemlerime şübheli garapdylar. 24 sany myhmandan 23-si hoşlaşyk pursatynda maňa bu rejelerimden geçmegimiň gerekdigini tekrarlapdy. Munuň sebäbini bolsa internet hakynda üşükli bir zat bilmeýänligim, ýene-de munuň üçin artykmaç maýagoýumymyň ýoklugy bilen tassykladylar. Olardan tapawutlylykda bankda işleýän gadyrdanym maňa " Çyndanam isleýän bolsaň, bolmanda synanyşyp bir gör. Işleriň oňmasa ýene şular ýaly emelläp günüňi görersiň-dä" diýipdi. Gijesi bilen özüm bilen özüm jedelleşip ahyr daňa golaý belli karara geldim we işe girişdim.
Sözümizi bir nokada jemläp aýtsak, hytaýyň iň baý adamy Jek Ma zähmetiň, akylyň we yhlasyň simwoly.
Jek Ma hakynda mundanam has uzak gürrüň etse edibem bolardy, emma ol gürrüňler üçin bir-iki sahypa azlyk edýär.
Şonuň üçinem, gowusy Jek Ma aýtmyşlaýyn: Ýüregiňizden tiziräk urmagyny talap etmäge derek, özüňiz tiziräk hereket ediň!
Puly tygşytlamagyň 6 sany usuly.
Köp girdeji, aýyrmak, az çykdajy, deňdir tygşytlanan pul. Bu kesgitleme, köp adamlaryň pikrine mahal-mahal gelip durýar. Bu kesgitlemäni durmuşa geçirmek üçin, maşgala býujetinde ýa-da şahsy býüjetde, meýilleşdirme, çykdajylaryň gözegçiligi we seljerme ýaly birnäçe hereketleri amala aşyrmak zerurdyr. Biz bu makalda hakykatdan hem pulyny hakyky tgşytlamak isleýän adamlara kömek bolar diýen umyt bilen ýazmagy makul bildik.
Girdejiler barada aýtsak, bu adamynyň bilimine, başarjaňlygyna, ýa-da durmuşda saýlap alan kärine hem-de hünärine baglydyr. Bu makala girdeji barada dälde, tygşytlylyk barada bolar. Dowam edeli;
Satyn almaga gitmezden ozal alynjak harytlaryň sanawyny ýazyň, şol sanawdan çykmazlyga synanşyň. Bu näme üçin gerek? Siz marketologlaryň toruna düşmezligiňiz üçin gerekdir. Bilişiňiz ýaly häzirki wagtda harytlaryň bolçylyk döwri zat satyn almaklyk gaty gyzykly we güýmenjeli, söwda merkezlerine, marketlere ýa-da bazara gireniňizde jübiňiziň nädip boşanyny duýman galarsyňyz, sanawdaky gerekli harytlar bolsa alynman galar.
Çykdajylaryňyzy öňünden meýilleşdiriň. Meýileşdirmek aňsat bolmasy üçin çykdajylary ikä ýagny hemişelik we üýtgäp durýan çykdajylara bölüň. Hemişelik çykdajylar üçin - kommunal tölegleri, iýmit, telefon, internet we şoňa meňzeş tölegleriň möçberini öňünden aýyryp goýuň. Üýtgäp durýan çykdajylara - bolsa arasynda gerekli bolan çykdajylar üçin niýetläň. Şeýlelikde siziň eliňizde galýan artykmaç pullary tygşytlama we toplama mümkinçiligi dörär.
Egerde maşgalada birnäçe adam işleýän we ýaşaýan bolsa, onda olaryň jemlenýän girdejisi we çykdajysy bar. Bu ýagdaýda ähli girdejiler we çykdajylar bir adamyň elinde jemlense amatly we tygştly bolýar. Maşgala ýygnagynda maşgala agzasynyň birini buhgalter edip bellemeklik hojalygyň maliýe işlerinde ykdysady bähbit getirer.
Tehnoloigiýalar biziň durmuşymyzy gurşap aldy. Eger biz olar bilen dostlaşsak onda wagtymyzy hem-de pulymyzy tygşytlarys. Mysal, eger siz öýjükli telefon ulanýan bolsaňyz, “Altyn Asyr” operatory öz abonentleri üçin her - hili amatly tarifleri teklip edýär, bularyň hemmesini oturan ýeriňizden internediň üsti bilen yzarlap bu tariflere geçip bilersiňiz . Bir tarifi mysal alsak, aýda abonentlik tölegi 20 manat bolan tarif size aýyň dowamynda 1000 minut + 200 mb internet + 300sms mümkinçiligi berýär.
Eger “Altyn Asyr” plastik kartyňzyň üsti bilen Internet-bank hyzmatyny peýdalanan ýagdaýyňyzda, otyran ýeriňizden kommunal we gary tölegleri tölemäge mümknçilik alarsyňyz.
Gitmek hem-de gelmek pulyň funksiýasydyr. Egerde siz maliýe taýdan sowatly bolsaňyz pullary kynçylyksyz dolandyryp bilersiňiz.
RADIO HAKYNDA GYZYKLY MAGLUMATLAR.
Fransiýanyň paýtagty Parižiň esasy aýratynlyklarynyň birine öwrülen Eýfel binasyny 1889-njy ýylda geçirilen Bütindünýä sergisi mynasybetli bina edipdirler. Şol wagt ony ýene-de 20 ýyl çemesi wagtdan ýykmagy meýilleşdiripdirler. Emma XX asyryň başlarynda radio ýüze çykypdyr. Tehnologiýanyň täze görnüşiniň fransiýalylara elýeterli bolmagy üçin beýik antennalary gurmaga zerurlyk döräpdir. Şu ýerde hem arhitektorlar Eýfel minarasynyň depesinde radio üçin antennalary gurmak bilen ýagdaýdan çykalga tapyljakdygyny salgy beripdirler. Şeýlelikde, radio sebäpli Eýfel minarasy «halas edilipdir».
1940-njy ýylda Beýik Britaniýada futbol oýny dowam edýän mahaly meýdançany duman büräpdir. Bu oýny radio arkaly teswirläp oturan BBC-niň žurnalisti Bob Kingsli hakyky ýagdaýy diňleýjilere duýdurmazdan, oýny özüçe teswirläpdir. Ol diňe janköýerleriň şowhunyna diň salyp, şonuň esasynda oýnuň depginini beýan edipdir. Hatda oýnuň hasabyny hem aýdypdyr. Onuň şeýle hereket temeginiň esasy sebäbi, dumanly howada özleri bilen duşmançylykly ýurduň uçar arkaly hüjüm etmek mümkinçiligi uly eken. Şonuň üçin ugurtapyjy žurnalist ýagdaýdan özüçe çykalga tapypdyr. Gürrüňi edilýän taryhy duşuşykda «Harts» we «Haýberninan» toparlary duşuşyp, olaryň ilkinjisi 6:5 hasabynda ýeňiş gazanypdyr.
Habar beriş serişdeleriniň dürli görnüşleriniň adamlara elýeterli bolan zamanynda hem radio diňlemäge bolan höwes peselenok. Çünki onuň üçin aýratyn bir wagt sarp etmäge zerurlyk ýok. Ony işläp oturan mahalyň hem diňläp bolýar. Geçirilen pikir soraşmalaryň netijesine görä, ABŞ-da ilatyň 73 göterimi ulaga erk edýän mahaly radio diňleýän eken. Zenanlaryň 46 göterimi aşhanada biş-düş bilen meşgullanýan mahallary radiony açyp goýýandyklaryny aýdypdyrlar. Dünýä boýunça alanyňda, köp adamyň suwa düşünýän mahaly hem radio diňleýändigi belli bolupdyr. Bu görkeziji 23 göterime deň eken.
1976-njy ýylyň 1-nji aprelinde iňlis astronomy Patrik Mur BBC radiosy arkaly çykyş edip, sagat 09.47-de juda seýrek gabat gelýän astronomiki hadysa bolýandygyny, ýagny Pluton bilen Ýupiteriň grawitasion herekete girýändigini aýdypdyr. Munuň bolsa Zeminiň dartyş güýjüni peseltjekdigini nygtap, şol pursat böken her bir adamyň täsin duýgulary başdan geçirjekdigini aýdypdyr. Bellenen sagatdan soň diňleýjileriň ýüzlerçesinden jaň gelipdir. Hatda bir aýal öýüniň içinde dostlary bilen bilelikde sözüň doly manysynda uçandyklaryny gürrüň beripdir.
Ralli ýaryşlarynyň taryhyndan.
«Ralli» adalgasy ilkinji gezek 1907-nji ýylyň ýanwar aýynda, birinji Monte-Karlo ralli ýaryşynda ulanyşa girizildi. Şeýle bolandygyna garamazdan, bu adalga 1912-nji ýylyň sentýabryna çenli işjeň ulanylybermedi. Dogrusy, awtomobil ýaryşy ilkinji gezek 1894-nji ýylda geçirilipdi. «Le Petit Journal» gazetiniň goldawy bilen geçirilen bu bäsleşik jemgyýetçiligiň hem-de öňdebaryjy awtomobil öndürijileriň uly gyzyklanmasyna eýe bolupdy. Şonda eminler ýeňijileri awtoulaglaryň her biriniň içinde oturan gözegçileriň pikirlerini hasaba almak arkaly kesgitläpdiler. Ýaryşda «Panhard» bilen «Peugeot» ulaglary ýeňiş gazanypdylar.
Bu waka Fransiýanyň we Ýewropanyň beýleki ýurtlarynyň şäherleriniň arasyndaky köçelerde ýaryşlaryň guralan döwrüniň başlangyjy boldy. Häzirki wagtdaky ýaryş düzgünleriniň hem aglabasynyň şol döwürlerden gözbaş alýandygyny ýatladýarys. Olaryň arasynda bäsleşýänleri aýratynlykda ýaryşa goşmak, ýoldaky barlag nokatlary, ýol bellikleri hem-de şertli belgiler, köplenç ýagdaýda adaty çagyl düşelen ýol boýunça, islendik howada, ähli möwsümlerde ýaryş geçirmek düzgünleri bar. Rallide suwly güzerlerem, ilatly nokatlaryň içinden geçýän darajyk ýolly ýerlerem gabat gelýär.
Ralliniň, esasan, iki görnüşi bar: olaryň birinjisi ýörite ýol boýunça geçirilip, ol başgaça «söweşjeň» ýaryş diýlip hem atlandyrylýar, beýlekisi ulanylýan umumy ýollary boýunça geçirilip, 3-nji derejeli ralli diýlip hem atlandyrylýar. Geçen asyryň 60-njy ýyllaryndan başlap ýörite ýollarda geçirilýän ýaryşlar sportuň bu görnüşiniň ýokary ussatlyk derejesine öwrüldi.
Ralli-reýd ýaryşlaryň düzgünleri boýunça birnäçe günüň dowamynda uzak aralyklara geçirilýär. Ýaryşa gatnaşýanlar bir günüň dowamynda 400–900 kilometr ýol geçýärler. Bu ýaryşlaryň dowamlylygy 3 günden 30 güne çenli çekýär. Iň uzak dowam edýän ralli-reýd ýaryşy Nýu-Ýork – Pariž ýaryşydyr. Dakar ralli ýaryşy sport muşdaklarynyň arasynda uly meşhurlyga eýedir. Ralli-reýd ýaryşlarynda ulagda sürüjiden başga-da, şturman bolýar. Ol ýol boýunça ugur almaga jogap berip, ýol kitapçasyndan hem-de GPS-den peýdalanýar. Ýük ulaglarynyň ýaryşlaryna olardan başga mehanik hem gatnaşýar.
«Dakar» ralli-marafony uzak ýyllaryň dowamynda «Pariž – Dakar» rallisi ady bilen meşhurdyr. Her ýyl geçirilýän bu ýaryşyň döreýiş taryhy Týerri Sabiniň ady bilen baglanyşyklydyr. Ol 1977-nji ýylda Nissa – Abijan aralygynda geçirilen ýaryş mahaly Liwiýanyň çöllüginde azaşýar. Şonda ýowuz çöl şertleriniň ähli kötelliklerini ýeňip geçen pereňli sürüjiniň kellesine bir täsin pikir gelýär. Netijede aradan köp wagt geçmänkä Pariž – Dakar aralygynda ilkinji awtoralli bäsleşigi geçirilýär. Bu ýaryşyň ahyrky pellehanasy 1992-nji we 2003-nji ýyllary hasaba almasak, 2009-njy ýyla çenli Senegalyň paýtagty Dakar diýlip hasaplanylýardy. 2009-njy ýyldan bäri bu ýaryş Günorta Amerikada geçirilýär. Afrikadan geçýän ozalky ýolda bolsa «Afrika Eco Race» ralli-marafony geçirilýär.
«Ýüpek ýoly» ralli-reýdi 2009-njy ýyldan bäri Russiýanyň çäginde, şeýle hem aýry-aýry ýyllarda Merkezi Aziýa döwletleriniň hem-de Hytaýyň çäklerinde geçirilen halkara ralli-marafon ýaryşydyr. Bu ralli ýaryşynda üç dereje boýunça – awtomobilleriň, ýük ulaglarynyň hem-de motosiklleriň arasynda bäsleşik geçirilýär.
«Ýüpek ýoly» ýaryşynyň taslamasyna Hytaýyň goşulmagy 2016-njy ýylda onuň uzaklygynyň ilkinji gezek 6500 kilometrden geçmegine, dowamlylygynyň bolsa 10 günden hem uzaga çekmegine getirdi. Şeýlelikde, ralli-reýd ýaryşy ralli-marafon ýaryşyna öwrüldi.
Bu ralli ýaryşynyň ilkinjisi 2009-njy ýylda Kazanda badalga aldy hem-de Tatarystandan we Russiýanyň Orenburg oblastynyň çäklerinden geçip, Gazagystanyň Günbatar Gazagystan we Maňgyşlak oblastlarynyň üstünden geçdi. Ýaryş soňra Türkmenistanda dowam etdi. Balkan we Ahal welaýatlarynyň çäklerinden geçip, badalga berlenine 8 gün geçensoň, Aşgabatda tamamlandy.
Russiýa – Demirgazyk tokaýy – dünýäde ýeke-täk gyşky ralli-reýd ýaryşy, Dünýä kubogynyň tapgyry. Ýaryş her ýylyň fewral aýynda aýlawlanan ýol boýunça geçirilýär.
Golaýda Russiýa Federasiýasynyň Kareliýa Respublikasynyň Sortowalli şäheriniň eteginde «Demirgazyk tokaýlygy» ady bilen awtomobil sportunyň ralli-reýd görnüşi boýunça Dünýä kubogy ugrunda halkara ýaryşy geçirildi. Oňa dünýäniň ençeme döwletinden wekiller gatnaşdy. Bu halkara ýaryşynda «Nissan» patrol sport ulagynyň T, 2, 1 görnüşlerinde, sport ussatlary Şamyrat Gurbanowdan (sürüji) hem-de Gurbanberdi Daňatarowdan (ýolbelet) ybarat bolan türkmen ekipažy 3-nji orna we Kuboga eýe bolup, Watanymyza baýrakly dolandylar.
Raýatlara berilýän kiçi göwrümli karz serişdeleri.
Eger siz şahsy hojalygyňyzda ekin ekip, ony içerki bazarda ilata hödürleýän bolsaňyz, bu işiň gerimini giňeltmäge ýene bir mümkinçilik döredi. Bu mümkinçilik Türkmenistanyň «Halkbank» döwlet täjirçilik banky tarapyndan raýatlarymyza berilýän maddy goldawdyr. Has takygy, bölünip berlen melleginde (ýer böleginde) şahsy hojalygyny ýöredýän we oba hojalyk önümlerini öndürýän raýatlara goldaw bermek maksady bilen, bank kiçi göwrümli karzlary berip başlady.
Bu örän gowy. Çünki işleriň gerimini giňeltmek üçin ilkinji nobatda maddy serişde gerek. Şonuň üçin hem Türkmenistanyň «Halkbank» döwlet täjirçilik banky bu täze karz hyzmatyny ekerançylyk we maldarçylyk bilen meşgullanýan watandaşlarymyza hödürleýär.
Karzyň bu görnüşiniň şertleri we tertibi işlenip düzülende Türkmenistanyň Konstitusiýasyndan, Raýat kodeksinden, «Karz edaralary we bank işi hakynda», «Girew hakynda», «Mikromaliýe guramalary we mikromaliýeleşdirme hakynda» Türkmenistanyň Kanunlaryna we beýleki kadalaşdyryjy hukuk namalaryna esaslanyldy.
Bir zady ýatlatmak gerek: kiçi göwrümli karz serişdeleri diňe nagt däl görnüşdäki tölegleri geçirmek üçin niýetlenendir.
Bu karz serişdesinden nähili peýdalanmaly?
― işiň ilkinji tapgyrlarynda bank gullugynyň hünärmenleri müşderi bilen söhbetdeşlikleri geçirýärler. Bu söhbetdeşlikler karzyň resmileşdiriş tertibi, maksada laýyk ulanylyşy, müşderiniň we zamunçynyň tölege ukyplylygy we karzyň üpjünçiligini anyklamak ýaly meseleler boýunça bolar.
― soňra karz alyjydan we zamunçydan degişli resminamalar alnyp, bank tarapyndan karz serişdesi resmileşdirilýär we müşderiniň hasabyna nagt däl görnüşinde geçirilýär.
― bank we müşderi gatnaşyklary Türkmenistanyň «Halkbank» döwlet täjirçilik bankynyň kiçi göwrümli karz serişdeleri baradaky tertibinde doly düzgünleşdirilendir. Müşderi bu tertip bilen ýakyndan tanyşdyrylýar. Karz alyjy karzy gaýtarmak işini nagt ýa-da nagt däl görnüşinde hem amala aşyryp biler.
Kiçi göwrümli karz serişdeleri, aslynda, raýatlara, kiçi we orta telekeçilige gadam goýmak isleýänler üçin amatly başlangyçdyr. Bu ýeňillikli karz serişdesi oba hojalyk önümlerini öndürijileri maddy taýdan goldap, olaryň işiniň ugrukmagyna ýol açar. Karzyň üç ýyl möhlet bilen berilmegi bolsa bu hyzmatdan peýdalanýanlar üçin ikinji bir uly mümkinçilikdir.
Rejepbaý Rejebow «Janköýerlere hoşallyk bildirýärin».
― Rejepbaý, ilki bilen ähli janköýerleriň adyndan sizi görkezen ýokary netijäňiz bilen gutlaýarys. Garşydaşlaryňyz, hakykatdan-da, juda güýçlüdi. Muňa garamazdan, iň soňky pursatlara çenli ýiti göreşi dowam etdiňiz.
― Şu çempionatyň Aşgabatda geçiriljekdigi yglan edilen gününden bäri men we milli ýygyndymyzdaky ähli ýoldaşlarym janköýerlerimiziň belent ynamyny, gyzgyn goldawyny duýýarys. Gutlag üçin sag boluň, ýöne mundan gowy bolup bilerdi. Ýöne bu ― sport. Geçen ýyl dünýä çempiony bolanlaryň şu ýyl aşakdaky basgançaklara düşüp gidenini biz şu çempionatda-da kän gördük. Men milli ýygyndymyzyň beýleki türgenlerine üstünlik arzuw edýärin.
― Aslynda, siz ştangany götermegiň iki görnüşi boýunça-da geçen dünýä çempionatyndan gowy netije görkezdiňiz. Maglumatlara seretdik welin, geçen ýyl silterläp götermekde 158 (bu ýyl ― 166), itekläp götermekde 194 (bu ýyl ― 197) kilogram netije görkezipsiňiz. Üstünligi gaýtalamaga, siziň pikiriňizçe, näme ýetmedi?
― Birinjiden, ozalky ýaryşlaryň ählisinden agyr agramda çykyş etmek. Şu wagta çenli ähli ýaryşlarda 77 kilogramda çykyş edipdim. Bu gezek 81 kilograma çykmaly boldy. Ikinjiden bolsa öz ýurduňdaky çempionata gatnaşmak bir tarapdan buýsançly hem bolsa, ikinji tarapdan juda jogapkärli. Şol jogapkärçilik sebäpli hem ýaryş pursadynda özümi doly dürsäp bilmedim. Ýöne 203 kilogramy göterip bilerin diýen ynam bilen çykypdym.
― Itekläp götermekdäki soňky sargydyňyz (203 kilogram) töwekgelçilikmidi? Ýöne siz muny başarmagyň bäri ýanyndan gaýtdyňyz.
― Şahsy rekordym bolup bilerdi. Başarjakdygyma-da ynandym. Emma ýaňy hem aýdyşym ýaly özümi dürsemek, ünsümi bir ýere jemlemek ýetmedi.
― Biziň çaklamalarymyza görä, geçen çempionatdaky kümüş medal we bu gezekki dördünji orun siziň Olimpiýa oýunlaryna gatnaşmak hukugyňyzy artdyrýar.
― Eger ömrümde ilkinji gezek şeýle mümkinçilik dörese, men Watanymyz, halkymyz, Belent Serkerdebaşymyz üçin elimden gelenini gaýgyrmaryn.
― Janköýerlere aýtjaklaryňyz?
― Her gezek agramlygy götermäge çykanymda olaryň gyzgyn goldawyny duýdum. Çäksiz goldaw üçin janköýerlerimiziň ählisine tüýs ýürekden hoşallyk bildirýärin. Hormat münberine çykyp bilmedigim üçin hem ötünç soraýaryn. Indiki ýaryşlarda mundan hem kämilleşmäge çalşarys.
― Maksadyňyz myrat tapsyn, Rejepbaý! Her niçik hem bolsa siz ady rowaýata öwrülen Altymyrat Orazdurdyýewden soň türkmen agyr atletikasynyň häzirki nesilleriniň içinde iň görnüklileriniň biri. Geljekde, has uly üstünlikleri arzuw edýäris.
― Sag boluň! Bu çempionat agyr atletikaçy hökmünde biziň çagalykdan eden iň uly arzuwlarymyzyň biri. Şeýle ajaýyp çempionatyň paýtagtymyzda guralandygy hem-de oňa gatnaşmaga, ýokary derejede taýýarlanmaga döredilen mümkinçilik üçin Belent Serkerdebaşymyza ― Gahryman Arkadagymyza çyn ýürekden hoşallyk bildirýäris.
Remezan aýynda agyz beklemegiň düzgünleri.
Remezan aýy musulman dünýäsinde iň mukaddes aý hasap edilýär. Bu aýda agyz beklemek, has anygy oraza tutmak musulmançylygyň bäş parzynyň biri bolup, ol ilkinji nobatda dini garaýyşlara görä, Taňrynyň eçilen nygmatlaryna şükür etmek, durmuşy gatnaşyklaryň many-mazmunyna düşünmek, nebisjeňligi ýeňmek ýaly düşünjeleri terbiýelemek bilen birlikde, ynsan saglygyna hem örän peýdaly ýörelgedir. Bu aýyň kerem-keramaty hem, haýyr-sahawaty, ýagşylyk maksatlary-da oraza tutmak bilen baglanyşyklydyr.
«Oraza» pars sözi bolup, aslynda araplaryň «Sawm» diýen sözi bilen aňladylýar we ol «Bir zatdan daş durmak, özüňi saklamak, böwet bolmak» ýaly manylary berýär. Agyz beklemegiň amal edilmeginde-de şu manynyň açylmagyny görmek bolýar. Oraza jümlesiniň has düşnükli dilde açyklamasy «Bir zatdan saklanmak» diýmekdir.
Agyz beklemegiň esasy iki sütüni bar diýlip bellenilýär. Olaryň birinjisi — Gün dogmazyndan öňinçä agzyňy bekläp, tä Gün ýaşýança agzyňy açýan zatlardan saklanmak, ýagny iýip-içmezlik we beýleki şu hili endiklerden özüňi saklamak bolsa, ikinji sütüni — niýet etmekdir. Niýet etmegiň manysy agyz beklemegi amal etmegiň esasynda niýetiň durýandygy bilen düşündirilýär. Umuman, agyz beklemegiň pelsepewi manysy, hikmeti bolsa, bu baradaky çeşmelerde bellenilişine laýyklykda, şükür etmek, durmuşy gatnaşyklara düşünmek, nebisjeňlikden gaça durmak we beýleki häsiýetleriň terbiýelenmegi, şonuň bilen birlikde saglygyňy berkitmek bilen baglanyşyklydyr.
Orazada agyz beklemegiň we açmagyň wagty öňki döwürlerde Günüň dogup-ýaşmagy bilen kesgitlenipdir. Häzirki wagtda oraza tutmagyň wagty dürli ýerlerde ýaşaýanlar üçin aýratynlykda wagtlaryň minutlaýyn kesgitlenilýän kalendary bilen ölçenilýär. Hut şol özüne degişli kesgitli kalendar boýunça hem adamlar oraza tutup, musulmançylyk parzyny berjaý edýärler.
Remezan aýynda agyz beklenende agyz beklenilýän wagta çenli selärlik mahalynda iýip-içilýär hem-de niýet edilip, agyz beklenende okalýan doga aýdylýar. Şonuň bilen agyz beklenip, bütin günüň dowamynda hiç zat iýilmeýär we içilmeýär. Agşam namazynyň wagtynda azan aýdylanda agyz açmagyň dogasy okalýar we dini garaýyşlara görä, esasan, hurma ýa-da suw bilen agyz açylýar.
Bu döwürde ýarawsyz adamlara, hamyla ýa-da çaga emdirýän zenanlara, agyr zähmet bilen meşgullanýanlara we agyr beden kesellerini geçirenlere agyz beklemek maslahat berilmeýär. Umuman, saglygynda bir näsazlyk duýan adamlara agyz beklemezden öň lukman gözegçiliginden geçmek maslahat berilýär.
Agyz beklemek iýmit siňdiriş ulgamynyň işini ýeňilleşdirýär. Çünki bu döwürde tüýkülik mäzleri, aşgazan, bagyr, aşgazanasty mäz, içege dynç alýar. Bu döwürde adamyň bagrynda we böwreklerinde arassalanyş bolup geçýär, bedeniň alyş-çalyş ýagdaýlary kadalaşýar. Ganda natriniň mukdarynyň köpelmegi, kaliniň kristallaşmagynyň öňüni alýar.
Agyz beklemegiň endokrin mäzleriniň işine hem kömek edýär. Endokrin mäzleri iýmitdäki ýokumly maddalar özleşdirilýän mahalynda alyş-çalşyň sazlaşykly bolmagyny üpjün edýär. Bu bolsa öz gezeginde işjeň gormonlaryň bölünip çykmagyna ýardam berip, bedeniň gormonal deňagramlylygyny kadalaşdyrýar.
Orazanyň saglygymyz üçin ähmiýetli taraplarynyň ýene-de biri bedendäki ýarawsyz we gowşak öýjükleriň dargap, täze öýjükleriň sanynyň artýanlygydyr. Mahlasy, bu aýda agyz beklemek her bir musulman üçin uly sogapdyr, şonuň bilen hem olaryň saglygynyň has berkemegine, bedeniň çydamlylyga endik etmeginiň hem esasy ýoludyr.
Musulman dünýäsiniň mukaddes aýynda tutan orazaňyz kabul bolsun!
Reňkleriň täsin dünýäsi.
Reňkleri anyk saýgaryp bilmeýän adamlar adaty görüş ukyply adamlara garanyňda, gije has gowy görýärler.
Gök reňk dünýädäki iň gowy görülýän reňkleriň biridir. Ýer ýüzüniň ýaşaýjylarynyň, takmynan, 40 göterimi bu reňki beýlekilerden has gowy görýärler.
Gök reňk ynsan zehinini durlaýar, ýürek urgusyny haýalladýar, gan basyşyny peseldýär we gorkusyny azaldýar.
Bäbekleriň ilkinji saýgar­ ýan reňki gyzyldyr. Geçirilen barlaglar eýýäm iki hepdelik bäbejigiň gyzyl reňki saý­ garyp bilýändigini görkezdi. Sebäbi bu reňk ynsan aňyna beýleki reňklere görä has ýiti täsir edýär.
Adatça, bir adam bir million reňki biri-birinden saýgaryp bilýär. Has zehinli adamlaryň bolsa, bir ýarym milliona çenli reňkleri tanap bilýändiklerini ylym tassyklady.
Gülgüne reňk adamy rahatlandyrýar. Hytaýyň Feng Şui pelsepe akymyna görä, gülgü­ ne reňk ynsanda döreýän dürli energiýany kadalaşdyrýar. Ol sada reňk hasaplanylýar.
Gyzyl we sary lezzet beriji reňkler hasaplanylýar. McDonald’s, KFC we Burger King ýaly tiz tagam kompaniýalarynyň nyşanlarynda bu iki reňkiň haýsy hem bolsa biriniň ulanylmagynyň düýp sebäbi hem şundandyr.
Barlaglara görä, çagakak tomaşa eden teleýaýlymlarymyzyň reňkli ýa-da reňksiz bolmagy düýşümize-de täsirini ýetirýär. Çagalygynda akgara reňkli ýaýlymlara tomaşa eden ýaşuly adamlaryň düý­ şünde esasan, belli bir reňk ýokdur.
Eger kompýuteriňiziň ekranyndaky suratda ýaşyl reňk kän bolsa, bu siziň dogry suraty saýlap alandygyňyzy görkezýär. Sebäbi ýaşyl reňk rahatlandyrýar, ol gözi asla ýadadanok diýen ýalydyr.
Eger gije çybyn-çirkeý rahatlygyňyzy bozýan bolsa, açyk reňkli geýim geýniň! Çünki olaryň «jyny» goýy reňklere düşýär.
BELLIK: Makala "Türkmen gündogary" gazetiniň 2019-njy ýylyň 6-njy iýunyndaky sanyndan alyndy.
Rimiň «Bulgari» Öýüniň ýokary derejeli zergärçilik sungaty.
Aşgabatdaky «Gold Palace» dükany müşderilerine zergärçilik sungatynyň ajaýyp eserleriniň, şolaryň hatarynda hem Rimiň «Bulgari» şaý-sep önümleriniň we sagatlar Öýüniň dünýäsini açýar.
Şu tomusda «Bulgari» Öýi Eden: The Garden of Wonders kolleksiýasyny («Edem: Täsinlikler bagy») hödürlemek bilen, köpçüligi nobatdaky gezek aýdyň, reňkdar hem-de köpöwüşginli önümleri bilen haýrana goýdy. The Garden of Wonders kolleksiýasynyň tanyşdyryşy Parižde geçirilip, oňa zergärçilik önümleriniň hakyky muşdaklary gatnaşdy.
Bu kolleksiýa ýüzüklerden we bileziklerden başlap, ajaýyp uly göwrümli monjuklara we sagatlara çenli 140-dan gowrak gymmatlyklary özünde jemledi.
Olaryň stilistikasy bolsa gül keşplerinden, ajaýyp şekillerden hem-de jadyly "jenneti" güllerden ybarat boldy.
«Bulgari» Öýüniň 30-dan gowrak eserinde ähli döwürleriň iň söýgüli, köşk daşlaryndan biri bolan asylly zümerret bardyr. Şeýlelik bilen, zümerretiň şöhraty Emerald Glory-da beýanyny tapýar.
Brilliant bezeginde (onuň umumy agramy 220 karatdan geçýär) 11 sany armyt şekilli Kolumbiýa zümerretleri ulanylýar. Bu şaý-sepi çoker, monjuk ýa-da diadema hökmünde dakynyp bolýar. Ony ýasamaga bolsa zergärler 3 müň sagatdan gowrak wagt sarp etdiler.
«Bulgariniň» bu ýaşyl nyşany zergärçilik önümlerini öndürijilere iki gadymy sungat şäherleri — Rim bilen Parižiň arasyndaky aýrylmaz baglanyşygy ýüze çykarmaga ýardam etdi. Tribute to Paris bezeginiň merkezinde ýeliseý meýdanlaryndaky güller we agaçlar mysaly 35.53 karatlyk ýumurtga şekilli Kolumbiýa zümerredi öwüşgin berýär, onuň töwereginde bolsa Eýfel diňiniň siluetini ýada salýan brilliantlar we zümerretler ýaldyraýar. Gymmat bahaly daşlary Kan film festiwalynda Julian Muruň kompaniýasynda görkezildi.
Beýleki bir zümerretli şaý-sep bolsa — Emerald Venus. Onuň asimmetrik çyzgylary Ortaýer deňziniň Capelvenere paporotniginiň äheňinde. Ol bolsa italýan dilinden terjime edilende «Wenera saçy» diýmegi aňladýar.
Brilliant we zümerret monjuklary bilen bezelen bölekler 20 karatlyk sekizburç kesilen Kolumbiýa zümerrediniň merkezi «gül» monjugyň düzüminde ýerleşýär. Bu şaý-sep brillianty we zümerreti dürli görnüşli başga bir şaý — High Jewellery sagady bilen jübütleşýär. Esasy daşyň reňki, ak altyn aýlawyny örtýän ýalpyldawuk ýaşyl turmalin bilen ösdürilýär. Munda esasy daşy ak altyndan bolan siferblaty ýapýan narpyz reňkli ýaşyl turmalin has güýçlendirýär.
Bu kolleksiýa şeýle-de Şa zenany Ýelizawetanyň häkimýetiniň 70 ýyllygyna bagyşlanyp döredilen «Emerald Garden» hem girizildi. Gymmat bahaly eseriň merkezinde 63,44 karatlyk zümerret ýerleşýär. Ol öz gezeginde islendik hazyna ýaly özboluşly syrlydyr: Onuň görünmeýän mehanizmi bezegligi birbada monjuga öwrüp bilýär. Bu zergärçilik bezeginiň nagyşlary orta asyrlardaky hindi sungatyny dowam etdirýär.
Reňkdar öwüşginlere uly ähmiýet berýän, bezeglerinde täsin sazlaşygy döretmäge ukyply bolan «Bulgari» Öýi reňk babatda tejribeleriniň çemeleşmerini täzeçil usullar bilen meýilleşdirýär hem-de daşlaryň mäkäm baglanyşygyny hem döredýär. Flowers of Eden şaýy hem edil şu hili aýratynlyga eýedir. Ondaky bezegler özbaşyna täsirli hem-de owadandyr. Ol zergärler tarapyndan elde, gadymy tehnikalar we usullar esasynda ýasalandyr.
Eden: The Garden of Wonders kolleksiýasynda Rim zergärçilik öýi tarapyndan döredilen iň bir gymmat bahaly şaý-sep bolan Mediterranean Reverie monjugy hem tanyş edildi. Hut şu ajaýyp sapfir kuşonly bezeglik Kanda gyzyl halyda Enn Heteweýiň boýnuny bezedi.
«Bulgariniň» zergär ussalary önümçilikde başga hili materiallary hem peýdalanýarlar. Serpenti Spinel Embrace monjugy Täjigistanyň takmynan 25,70 karatlyk gözýaş şekilli gülgüne şpineli bilen örtülendir, ýylanyň özi bolsa gülgüne altyndan we göwherden ýasalandyr. Beýleki bir bezegde — Serpenti Ocean Treasure monjugynda iki platina aspidi birleşýär we Şri-Lankanyň 61,30 karatlyk gök sapfiri ýylanyň agzynda şöhle saçýar. Naomi Kempbell Kannyň keşbi üçin bu sapfir eserini saýlady.
Bu tomusda «Bulgari» Öýi täze kolleksiýasyndan başga-da tematik reklama guramasy bolan «Garaşylmadyk täsinlikler» (Unexpected Wonders) tarapyndan ýatlanyldy. Bu bir tarapdan gündelik durmuşyň ajaýyp pursatlaryny duýmaga çagyrsa, beýleki bir tarapdan Eden The Garden of Wonders-iň adyny şöhratlandyrýar.
Täze reklamasynda Rimiň zergärçilik Öýi özüniň medeni gymmatlyga öwrülen eserlerini tanyş edýär. Bu tanyşdyryş özüniň jadyly sungat eserleri bilen haýran galdyrmagyny dowam edýän Rim şäherinde surata düşürildi.
«Bulgari» zergärçilik bezegliklerini we sagatlaryny köpçülige mahabatlandyrmagy owadan zenanlara, aýratyn-da zergärçilik Öýi bilen ozaldan aragatnaşykda bolan amerikan aktrisasy Zendaýa, BLACKPINK toparynyň aýdymçysy Lalisa, hytaý artist zenany Şu Siýe, şeýle-de «Oskar» baýragynyň eýesi bolan Enn Heteweýe we onuň kärdeşi Priýanka Çopra Jonasa ynanýar.
Rim zergärçilik öýüniň gymmatbaha şaýlary bilen bezenen Lalisa hem-de Enn Heteweý Paolo Sorrentinonyň režissýorlyk eden filminde esasy rollary ýerine ýetirdiler.
Şu hili dünýä meşhur şaý-sep bezeg önümlerini özünde jemleýän «Gold Palace» dükany Aşgabat şäheriniň 1972-nji köçesiniň 80-nji jaýynda — «Berkarar» söwda we dynç alyş merkezinde ýerleşýändigini ýatladýarys.
Sosial media ulgamyndaky hasaby: Gold Palace.
Robototehnikanyň esaslary. Çagalara robot ýasamagy nädip öwredip bolar.
Robototehnika — bu bilim üçin ählumumy guraldyr. Çagalara robot enjamlaryny ulanmagy öwretmek şol bir wagtyň özünde oýnamak we tehniki döredijilik bilen öwrenmegi aňladýar. Bilim beriji robot enjamlary başlangyç döwürde okuwçylaryň tehniki meýillerini kesgitlemäge we olary bu ugurda kämilleşdirmäge mümkinçilik berýär.
Çaga ilki bilen taslamanyň ösüş tapgyryna gatnaşyp, ýönekeýden çylşyrymly amallara geçmeli, soň bolsa modeliň ähli jikme-jik aýratynlyklarynyň jemleýji ýygnanyşygynda gutarnykly netijäni almaly. Ilkibaşda çaga göz öňünde tutulan hereketleri ýerine ýetirip, goýlan meseleleri çözüp bilýän önümi döreder. Öz ilkinji modellerini döretmek bilen çagalar ilkinji gezek konstruirlemegiň we programmirlemegiň esasy ýörelgelerini öwrenýärler.
Ýeri gelende robotlary işläp taýýarlamagy öwrenmegiň şu tapgyrlardan ybaratdygyny bellemek gerek.
- iň ýönekeý element bazasynyň nazary esaslary;
- shemotehnikanyň esaslary we elektrik shemasynyň gurluşygy;
- esasy shemalary işläp düzmek;
Munda robotlar üçin degişli bolan buýruklar ýazylýar. Bu modulda öwrenijiniň algoritmleriň çäginde öwrenmegiň çylşyrymlylygy we hereketleri hem-de täsirleri logiki zynjyrlara baglanyşdyrmak ukyby ýokarlanýar. Çylşyrymly material, anyk meňzeşlik we sapak wagtyndaky amaly ulanyş bilen ýakyn baglanyşyk sebäpli öwrenmek aňsatdyr.
Bu işiň amaly bölegi bolup, onda çaga tarapyndan oýlanyp tapylan robot döredilýär. Okuwçylar oýlap tapyş meselesini çözmegiň teoriýasy barada düşünje alýarlar — bu oýlap tapyş ukyplaryny ösdürmäge gönükdirilen we ýokary tehniki okuw jaýlarynyň amaly derslerine esaslanýan moduldyr.
Çagalar ylym we tehnologiýanyň dürli ugurlarynda bilim alýarlar, şeýle hem täze konstruktorlyk çözgütlerini we inženerçilik meselelerini işläp taýýarlamaklygyň mehanizmlerini öwrenýärler. Munda prototipleri döretmek tehnologiýalary we ideýadan ahyrky önüme çenli ideýany durmuşa geçirmegiň tutuş toplumy göz öňünde tutulýar.
«Türkmenistanda 2019 — 2025-nji ýyllarda sanly ykdysadyýeti ösdürmegiň Konsepsiýasy» aýratyn ähmiýete eýe bolup, ondan gelip çykýan wezipeleri amala aşyrmakda robotlary taýýarlamagyň hem uly hyzmatynyň bardygyny bellemeli.
Robot taýýarlamak babatda ýokarda aýdylan ýörelgeleri özleşdirmekde Türkmenistanda bu ugurda üstünlikli taslamalary ýola goýmaga mümkinçilik berýän «Sanly Çözgüt IT meýdança» hojalyk jemgyýeti tarapyndan birnäçe gysga möhletli okuwlar alnyp barylýar.
Hojalyk jemgyýeti tarapyndan «Robot tehnikasyna başlaýanlar üçin» gysga möhletli okuwlar (6-13 ýaşlar aralygynda) guralýar. Esasan, bu okuw kursunda çagalara mBlock robotlaryny we programma üpjünçiligini öwrenmekleri üçin sapaklar geçilýär. Okuwlar hepdäniň duşenbe hem-de şenbe günleri aralygynda sagat 08:00-dan 13:00 çenli dowam edýär. Bu okuwlary tamamlanyndan soňra çagalara şahadatnamalar gowşurylýar.
«Sanly Çözgüt IT meýdança» hojalyk jemgyýeti mundan başga hem Kompýuter sowatlylygy (Windows operasion ulgamlary, Microsoft Word ýazgy redaktory, Microsoft Excel tablisa prosessory, Kompýuter torlary, Internet), Tor tehnologiýasy (Torlary we serwerleri dolandyrmak, Network we Server Administration), Programmirleme dilleri (Algoritmleşdirmegiň we programmirlemegiň esaslary, HTML we CSS programmirleme dilleri, PHP programmirleme dili, JAVA programmirleme dili) ýaly birnäçe gysga möhletli okuwlary guraýar.
Robototehnikanyň esaslary we amalyýeti, şeýle-de programmirleme hem-de kompýuter sowatlylygy bilen bagly bu okuwlary okamaga isleg bildirýän ýaşlar «Sanly Çözgüt IT meýdança» hojalyk jemgyýetiniň it.net.tm resmi web saýtyna girmek arkaly okuwlar barada giňişleýin maglumatlary alyp, şeýle-de okuwlara ýazylyp bilerler.
Ronaldo we Ibrahimowiçden täze rekordlara garaşylýar.
UEFA Çempionlar ligasynda düýnki oýunlardan soň, bu gün hem galan 4 toparçada – “A”, “B”, “C”, “D” toparçalarynda jemi 8 oýun oýnalar. Şolaryň diňe biri 21:00-da, galan 7-si adatça bolşy ýaly, 23:45-de başlar.
11-nji gezek gatnaşýan “Şahtýor Donesk” topary “Real Madridden” soň, bu gezek liganyň başga bir faworiti “Pari Sen Žermen” bilen duşuşar. Iki klub ilkinji gezek duşuşar. Bu oýna germaniýaly (asly türk) Deniz Aýtekin eminlik eder. Duşuşygyň faworiti hasaplanylýan PSŽ-niň super ýyldyzy Zlatan Ibrahimowiç bu oýunda 1 gezek tapawutlansa, onda ol 2 rekorda şärik bolar. PSŽ-niň Çempionlar ligasyndaky iň köp gol geçiren oýunçysy hem-de klubuň iň netijeli oýunçysy diýen ugurlarda rekordy degişlilikde, Jorj Wea (16 gol) we Pauleta (109 gol) bilen paýlaşar. PSŽ aprel aýyndan bu ýaňa, ýagny 17 oýundan bäri utulman gelýär. “Şahtýor” toparçalarda oýnan soňky 16 oýnunda diňe 3 sapar utuldy (8 ýeňiş).
Çempionlar ligasynyň täze möwsümine “het-trik” bilen başlan Kristiano Ronaldo ýene-de bir gol geçirse, onda onuň karýerasyndaky umumy gollarynyň sany 500-e ýeter. Çempionlar ligasyndaky gollarynyň sanyny hasam artdyryp, Messiden arany ep-esli açmak isleýän Ronaldonyň nähili netije görkezjekdigi köpleriň üns merkezinde bolar. Şol sanda Ronaldo ýene-de 2 gol geçirse, “Realyň” iň köp pökgi salan oýunçysy Raulyň rekordyna şärik bolar (323 gol). Türkiýeli Jüneýt Çakyryň jürlewük çaljak duşuşygynda “Malmö” hem ýeňilmejek bolup elde baryny eder. Iki klub öň hiç hili duşuşyk geçirmedi. 2-nji gezek gatnaşýan “Malmö” geçen ýyl 2 duşuşykda-da “Real Madridiň” ezeli bäsdeşi, şu hepdäniň ahyrynda duşuşjak garşydaşy “Atletikodan” utulypdy. Iki toparam milli çempionatlaryndaky duşuşyklaryny öz garşydaşlary bilen 0-0 deňme-deň oýnady. “Real Madrid” ilkinji gezek şwed toparlary bilen duşuşar.
Eýndohwenden ýeňlip gaýdan “Mançester Ýunaýted” ilkinji utuklaryny gazanmagyň ugrunda. Öz meýdançasynda “Wolfsburgy” kabul etjek “Ýunaýted” 2008/2009 möwsüminde-de bir toparça düşüpdi (Şol möwsümde-de “B” toparçada “Ýunaýted”, “Wolfsburg”, SSKA M., “Beşiktaş” toparlary duşuşypdylar). Şol möwsümde iki oýunda-da – iňlis kluby myhmançylykda 3–1 (Maýkl Owen “het-trik” edipdi) , Angliýada 2–1 hasabynda ýeňiş gazanypdy. Bu oýun “Ýunýatediň” nemes toparlaryna garşy geçirjek 30-njy duşuşygy bolar. “Mançester” 1996/97 möwsüminden soň, toparçadaky 2-nji oýnuna utuksyz başlaýar. Wengriýaly Wiktor Kaşşai oýnuň emini bolar. 110 hepde soň, “Premier ligada” sanawyň lideri bolmagy başaran “Mançester Ýunaýtedde” soňky wagtlarda gol baryny geçirýän Martialyň esasy düzümde oýnamagyna garaşylýar.
Iki topar 2007-nji ýylda-da bir toparçada duşuşypdy. Moskwada 1–0 ýeňen PSW öz meýdançasynda-da 2–1 hasabynda utupdy. SSKA Moskwa topary 3-nji gezek golland toparyny kabul eder. Olar mundan öňki 2 oýunda garşydaşlaryndan ýeňlipdi. PSW topary häzire çenli toparçada ilkinji 2 oýunda yzly-yzyna ýeňiş gazanyp görmändir. PSW kluby Russiýada oýnan soňky 3 duşuşygynda 2-si geçen möwsümde degişlilikde, “Dinamodan”, “Zenitden” hem-de 2010-njy ýylda “Sibirden” utulypdy. Duşuşykdan öz SSKA-nyň tälimiçisi Sluskiý: “Kyn we özboluşly oýun, biziň ýeňmegimiz gerek, eger-de toparçadan çykmak isleýän bolsak” diýip, beýanat berdi. PSW-niň esasy ýyldyzlary Luuk de Ýong şikesi sebäpli oýnamaz.
Tapgyryň ýeke-täk ir başlaýan oýnunda Gazagystanyň wekili, debýutant “Astana” öz meýdançasynda ilkinji gezek Çempionlar ligasynyň duşuşygyny geçirer. Aşgabat wagty bilen 21:00-da başlanjak oýna Şwesiýa döwletinden Martin Strömbergsson eminlik eder. Bu ýaryşda 9 oýundan bäri ýeňiş gazanyp bilmeýän “Galatasaraýda” hüjümçi Burak Ýylmaz şikesi sebäpli oýnamaz. Bu ýere ýeňmek üçin gelendiklerini, ýöne munuň aňsatlyk bilen bolmajakdygy aýdan myhman toparyň tälimçisi Hamzaoglunyň Wesli Sneiderden tamasy uly. “Galatasaraý” Çempionlar ligasynda 2013-nji ýylyň martyndan bäri myhmançylykda ýeňiş gazanyp bilenok. Iki topar 2014-nji ýylyň aprelinde “dostluk we tejribe paýlaşmak” maksatly ýörite şertnama baglaşypdy. “Galatasaraý” mundan ozal, gazaklaryň “Toboly” bilen duşuşypdy we myhmançylykda 1–1 deňme-deň oýnapdy.
Taryhynda ilkinji gezek resmi oýunda duşuşýan iki klub “Atletiko” bilen “Benfikanyň” arasyndaky duşuşyga italiýaly Jianluka Rokki eminlik eder. Iki klub hem 1-nji tapgyrda öz garşydaşlaryny 2–0 hasabynda ýeňipdi. Ispan klubunyň ýyldyzy Fernando Torres 1 gol geçiren ýagdaýynda onuň bu topardaky gollarynyň sanyny umumylykda 100-e ýeter. Iň soňky sapar öz meýdançasynda “Rubinden” utulan “Atletiko” topary Ýewrokuboklardaky soňky 24 duşuşygynda 21 gezek ýeňiş gazandy. “Benfika” ispan klublary bilen 23-nji gezek duşuşar. Soňky 15 oýunda ispan klublaryny ýeňip görmedik “Benfika” iň soňky sapar 1982-nji ýylyň 29-njy sentýabrynda “Betisi” utupdy.
“Bundesligadaky” şowsuz netijelerden soň, tälimçisini çalyşmaga mejbur bolan “Borussia M.” toparynyň janköýerleri üçin bu günki gün ýatdan çykmajak pursatlaryň biri bolar. Sebäbi klub Çempionlar ligasynyň çäklerinde ilkinji gezek öz meýdançasynda duşuşyk geçirer. Soňky 3 oýundan bäri ýeňiş gazanyp bilmeýän Angliýanyň “Mançester Siti” toparyň şübhesiz duşuşygyň faworiti. Ýöne düýnki netijelerden soň, faworit diýmegem o diýen aňsat däl. Iki mundan öň UEFA Kubogynyň çäginde 1979-njy ýylda iki duşuşyk geçiripdi. Nemes kluby öz meýdançasynda 3-1 ýeňen bolsa, Angliýadaky oýunda ýeňiş gazanan bolmandy (1-1). Soňky ýyllarda ýygy-ýygydan “Bawariýa” bilen duşuşýan “Mançester Siti” şowsuz netijeler gazanmagyny bes etmegiň aladasynda. Duşuşykda fransiýaly Klemen Turpin jürlewük çalar.
Şwesiýaly meşhur emin Ýonas Erikssonyň eminlik etjek oýnunda soňky finalçy “Ýuwentus” öz meýdançasynda UEFA Ýewropa ligasynyň häzirki eýesi “Sewilýany” kabul eder. Öz milli çempionatlarynda ýowuz günleri başdan geçirýän 2 klubuň bu günki duşuşykda nähili oýun görkezjekdigi köpleri içgin gyzyklandyrýar. Italýan kluby soňky 13 oýunda (UEFA-nyň ýaryşlarynda) ýeňilmedi. Iki topar ilkinji sapar duşuşar. “Ýuwentus” ispan klublary bilen öz meýdançasynda ispan klublaryny 21 oýunda 12 gezek ýeňdi, diňe 2 sapar utuldy. “Sewilýa” üçin bu stadion gaty bir nätanyş hem däl. Olar 2013-14 möwsüminde UEFA Ýewropa ligasynyň finalynda “Ýuwentus” stadionynda “Benfikadan” üstün çykypdy.
Rowaýaty haryt nyşanlary: üstünlik gazanan brendler dogrusynda.
Häzirki döwürde nirä seretsek haýsydyr bir zadyň nyşany gözümize ilýär. Kärhanalar brendiň tanalmagy üçin dürli hili kärhana we haryt şekillerini, nyşanlary, abstrakt belgileri we başga-da her hili çyzgylary oýlap tapýarlar. Wagtyň geçmegi bilen kompaniýanyň işi has-da giňelýär ýa-da üýtgeýär, bu ýagdaýda her bir kompaniýa özüniň döwrebap işini takyk görkezýän haryt nyşanyny döredip, ony has-da kämilleşdirýär.
Bu makalamyzda dünýäniň meşhur brendleriniň haryt nyşanlarynyň ösüş taryhy dogrusynda gürrüň bereris.
Bu täsin maglumat ynanar ýaly däl, sebäbi köpleriň hakydalarynda orun alan «swoosh» («bellik») nyşanyny satyn almak kompaniýa üçin bary-ýogy 35 dollara düşüpdir. Onuň awtory talyp gyz Karolaýna Dewidson hasaplanýar.
«Swoosh» nyşany ýa-da başga bir söz bilen aýdylanda «jürlewük» diýen manyny berýän «swoosh» belgisi türgenleriň hereketlerini yzarlamaga mejbur edýär. «Swoosh» nyşany Karolaýnanyň döredijiliginiň üstünlikli başlangyjy bolup, oňa 35 dollardan millionlarça dollar gazanmaga ýol açdy.
Bu meşhur şokolad 1967-nji ýylda Beýik Britaniýada «Raider» diýen at bilen öndürilip başlandy. 1979-njy ýylda bolsa şokolad ABŞ-nyň ähli ýerlerine eksport edilip ugrady we şol ýerde bize häzirki tanyş bolan at bilen — «Twix» diýlip atlandyryldy. Şeýle-de bolsa, Irlandiýada ol häzirem «Raider» haryt nyşany bilen satylýar.
«Apple» kompaniýasynyň ilkinji nyşanynyň (1976-njy ýyl) Isak Nýutonyň alma agajynyň aşagyndaky şekillendirilen grawýurasy bolandygyny köpler bilmeýän bolsa gerek. Bu haryt nyşanyny kompaniýany esaslandyryjylaryň biri Ronald Weýn döredipdir. Gyzykly ýeri-de, «Apple» kompaniýasy açylanyndan iki hepde soň, üstünlik gazanjagyna ynanman, Ronald Weýn paýnamalaryň 10%-ini 800 dollara satyp, kompaniýany terk edipdir. Onuň gelen bu kararynyň netijesi hem geljekde gazanyp biljek milliardlarça dollary ýitirmegidir.
1977-nji ýylda bolsa dizaýner Rob Ýanow Stiw Jobsuň haýyşy boýunça müşderiniň talaplaryny nazarda tutup, täze haryt nyşanyny döredýär we onda ýönekeýlik, döwrebaplyk, tanalmak ýörelgelerinden ugur alýar. Älemgoşar reňkdäki bu dişlenen almanyň şekili 1998-nji ýyla çenli «Apple»-iň haryt nyşany boldy.
Bu ideýanyň esasyny saklamak bilen «Apple» nyşany reňkini, göwrümini we çyzgysyny yzygiderli üýtgedip geldi. Häzirki wagtda bize mälim bolan dişlenen adaty alma şekili 2015-nji ýylda döredildi.
Krokodiliň şekilindäki bu haryt nyşany dünýäde giňden tanalýar. Ol 1933-nji ýylda döredildi. Kompaniýany esaslandyryjy Žan Rene Lakoste şol döwrüň tanymal tennisçisi bolup, polo köýnegini tennis üçin egin-eşik hökmünde ulanyp başlapdyr. Tennis oýunçylarynyň arasynda Lakosteni «Alligator» lakamy bilen atlandyrypdyrlar. Hut şonuň üçinem ol köýnek öndürmek kararyna gelende, dostlarynyň biriniň çeken krokodiliniň keşbini haryt nyşany hökmünde alypdyr. Lakoste tennis meýdançasynda oýunlara gatnaşan mahaly onuň ähli eşikleri krokodil şekilli haryt nyşany bilen bezelipdir.
Bu kaşaň awtoulagyň haryt nyşanynda öküz şahlary bilen hüjüm etmäge taýynlyk görýär. Ol döredilen döwründe kompaniýa traktorlary öndürýärdi, şeýle-de kompaniýany esaslandyryjy Ferruçço Lamborgini öküz söweşleriniň muşdagy bolansoň, öküziň şekilini güýçlüligiň we çydamlylygyň nyşany hökmünde haryt nyşany hökmünde peýdalandy. Soňlugy bilen bolsa kompaniýa «Ferrari» markasy bilen bäsleşmäge ukyply awtoulaglary öndürip başlady. «Lamborghini» şu günüň nazarynda kuwwatly, gymmatbaha superkarlary bilen tanalyp, ony alamatlandyrýan altyn öküziň nyşany bolsa ulaglar bilen sazlaşygy döredýär.
Bu meşhur gazlandyrylan içginiň haryt nyşany ilkinji gezek 1893-nji ýylda döredildi. Onuň ýazgysy kompaniýanyň ady bolup, elde gytak görnüşde ýazylan ýalydy. Onuň awtory Frenk Robinson bolupdy. Haryt nyşany birnäçe ýola üýtgedildi, aýratynam ony 1980-nji ýylda «Coke» atlandyrdylar, soň bolsa onuň ýazylyş şekilinem, ýazgysynam öňküsi ýaly edip üýtgetdiler. Häzirki «Coca Cola» brendiniň nyşany ilkinji şekiline meňzedildi, onuň bir tapawudy ýazgynyň gyzyl reňkde ýazylanlygydyr.
Rozy Rejebow: grek-rim usulynda göreşýän pälwanlaryň Oýunlarda ýeňiş gazanmaga mümkinçiligi bar.
Ýapyk binalarda we söweş sungaty boýunça V Aziýa oýunlarynyň öňüsyrasynda habarçymyz grek-rim göreşi boýunça milli ýygyndymyzyň türgenleşigine baryp gördi we toparyň halypasy- Türkmenistanyň at gazanan tälimçisi Rozy Rejebow bilen söhbetdeş boldy.
-Rozy Rejebowiç, „Aşgabat 2017“ Oýunlarda pälwanlarymyzň mümkinçiligne nähili baha berýärsiňiz?
-Toparda soňky ýyllarda geçirilen dünýä we Aziýa çempionatlarynda, beýleki halkara ýaryşlarynda baýrakly orunlary eýelän türgenler bar. Ýöne Ýapyk binalrdaky we söweş sungaty boýunça V Aziýa oýunlaryna Eýrandan, Günorta Koreýadan, Hytaýdan, şeýle hem Gazagystandan, Gyrgyzystandan, Özbegistandan we beýleki ýurtlardan iň güýçli pälwanlar gelerler. Diýmek, tutluşyklar çekeleşikli, bäsdeşlik barlyşyksyz geçer. Türgenlerimiziň öňünde jogapkärli wezipe durýar –bar ünsüňi bir ýere jemläp, ýurdumyza mynasyp wekilçilik etmek üçin aňryçäk gowy netije görkezmeli.Türkmenistanyň ýygyndy toparynyň artykmaçlygy—ýaryşyň öz ýurdumyzda geçirilýänligi we köpsanly janköýerleriň goldawydyr, bu bolsa şahsy we toparlaýyn bäsleşiklerde hemmä deň mümkinçilik berýän möhüm höwesdir.
-Aziadada kimler Türkmenistana wekilçilik eder?
-Halkara derejeli sport ussady, ýurdumyzyň birnäçe gezek çempiony, 2014-nji ýylda geçirilen Aziýa oýunlarynyň we 2017-nji ýylda geçirilen Yslam oýunlarynyň bürünç baýragynyň eýesi Şermet Permanow. Toparymyzda iň tejribeli, 26 ýaşly bu türgen şu ýyl Milli sport we syýahatçylyk institutyny tamamlady, indiki ykbalyny tälimçilige bagş etmegi arzuw edýär. Şeýle hem ýurdumyzda geçiriljek Azidada sport ussady Süleýman Belliýew tutluşyk meýdançasyna çykar. Ol halkara derejsindäki ýaryşa --2012-nji ýylda ýetginjekleriň (ýaşy 17-ä çenli pälwanlaryň) arasynda Mýanmada geçirilen Aziýa çempionatyna ilkinji gezek gatnaşyp, bürünç baýraga mynasyp boldy. 2015-nji ýylda Bişkekde geçirilen ýaşlaryň arasyndaky Aziýa çempionatynda hem şeýle üstünlik gazandy. Ýygyndymyzyň ýene bir agzasy 19 ýaşly Seýdylla Täzäýew geçen ýyl Fransiýada geçirilen ýaşlaryň arasyndaky dünýä çempionatynda 60 kg agramda üçünji ýeri eýeledi. Şu ýyl hem Hytaýyň Taýbeý şähreinde geçirilen Aziýa çempionatynyň altyn medalyna we Bakuwda geçirielen Yslam ýurtlarynyň raýdaşlygy oýunlarynyň bürünç medalyna mynasyp boldy. Toparymyzda başga-da zehinli pälwanlar bar.
-Pälwanlaryň şowly çykyş etmeginiň şerti nämede?
-Ozaly bilen, janaýaman türgenleşmeli, maksada okgunly, ruhuň güýçli, psihologik taýdan taýalykly bolmaly, onsoňam Türkmenistanyň at gazanan tälimçileri, zehinli halypalr- Ýagşymrat Kürräýew, doganlar Timur we Ali Farzaýewler bar.
Grek-rim göreşi häsiýetiňi taplamaga, öňbaşçylyk häsiýetleriniň kemala gelmegine, toparyň bähbidini aramaga ýardam edýär, duýgurlygy, çydamlylygy, çakganlygy kämilleşdirýär.
„Aşgabat 2017“ Oýunlarynyň maksatnamasyndaky grek-rim ýaryşynyň janköýerleri çekelşikli tutluşyklar we ýeňişli çykyşlar bilen begendirjekdigine umyt edýärin. Türgenlerimiz güýçli pälwanlar bilen tutluşarlar, biz olary her bir anyk bäsleşige diňe ýeňşe höweslendireris. Aziýa oýunlarynyň öň ýanyndaky günlerde tälimçilerimiz tagalallaryny pälwanlarymyzyň beden we ilsim taýýarlygyna, pälwanlaryň psihilogik taýdan durnuklygyny saklap galmaga gönükdiýärler.
Ruslan Mingazow: «Germaniýanyň we Italiýanyň güýçli toparlarynda çykyş etmek isleýärin».
«Türkmenportalyň» okyjylarynyň arasynda 2015-nji ýylyň iň gowy futbolçysyny yglan etmek üçin ses berlişigiň geçirilendigini ozal hem habar beripdik. Biziň okyjylarymyz «Line», «Wkontakt» we «Odnoklassnik» sosial-aragatnaşyk ulgamlarynda bu hormatly derejä milli ýygyndymyzyň hem-de Çehiýanyň «Ýablones» toparynyň 24 ýaşly ýarym goragçysy Ruslan Mingazowy mynasyp gördüler.
Häzirki wagtda «Ýablones» bilen türgenleşikleri geçirip ýören ýarymgoragçy bilen onuň sylaglanyş dabarasynda (saýtyň ýörite Kubogy onuň kakasy Kamil Mingazowa gowşuryldy) biz Ruslan bilen internet arkaly ýübe-ýüz söhbetdeşlik guradyk.
Ses berlişigi guramaçylykly ýagdaýda geçirenligi üçin «Türkmenportal» saýtynyň redaksiýasyna hem-de meni we beýleki futbolçylary öz sesleri bilen goldandyklary üçin ähli janköýerlerimize tüýs ýürekden hoşallyk bildirýärin — diýip, söhbetdeşligiň başynda Ruslan aýtdy. — Meniň oýnumyň janköýerlerde söýgi döredýänligi üçin şatlygymyň çägi ýok, muny duýmak her bir futbolçy üçin uly mertebedir. Janköýerlerimiziň bu belent ynamy bize geljekde öz işimize has-da yhlasly ýapyşmaga goldaw berýär.
Şu gün men özümiň ilkinji tälimçim Wasiliý Wasilýewiç Karpowa ýene bir gezek hoşallygymy bildirmekçi, çünki ol meniň uly futboldaky ýollaryma ak patasyny beren ynsandyr. Ilkinji ädimlerimden Ýewropanyň çempionatlarynda çykyş etmegime, milli ýygyndymyzyň hataryna alynmagyma, umuman, meniň kämilleşmegime uly goşant goşan ähli adamlara — kakama, ähli futbolçy ýoldaşlaryma, şu wagta çenli işleşen tälimçilerimiziň hemmesine hoşallyk bildirýärin. Meni bu ses berlişikde goldan ähli janköýerlerimize-de öz adymdan we maşgalamyzyň adyndan minnetdarlyk bildirýärin.
Men milli ýygyndymyza-da geljekki oýunlarda has uly şowlulyklary, üstünlikleri arzuw edýärin. Goý, bize Aziýa çempionatyna, diňe bir oňa-da däl, geljekki has uly ýaryşlara hem gatnaşmak miýesser etsin.
— Geçirilen ses berlişik hakdaky pikirleriňizi aýdaýsaňyz.
— Elbetde, Türkmenistanyň Futbol federasiýasy tarapyndan hem ýylyň iň gowy futbolçysy diýlip yglan edilmek ýakymly duýgy. Ýöne meniň üçin has köp adamyň gatnaşmagynda geçirilýän ses berlişigiň netijesini bilmek has gyzykly. Onda ýeňijidigiňi bilmek bolsa has ýakymly duýgulary bagyşlaýan eken.
— Şu günler «Ýablonesde» alyp barýan işleriňiz barada gürrüň beräýseňiz.
— Klubda hemme işler ugruna. Toparymyz häzir Portugaliýada türgenleşik geçýär. Men Çehiýada galdym, biraz agyrylarym bar. Ýöne bejergi alýan, nesip bolsa, möwsüm açylýança, doly gutulyp, toparyma kömek berip bilerin. Toparyň täzelikleri barada aýdylanda bolsa, «Ýablonese» täze baş tälimçi geldi, ol çehiýaly hünärmen. Toparymyz öňde duran duşuşyklaryny has şowly geçirer diýip ynanýarys. Häzir biz Çehiýanyň çempionatynda 16 toparyň arasynda 8-nji orunda barýarys.
— Topar möwsüm üçin öňünde nähili maksatlary goýdy?
— Ilkinji üçlüge girmek. Elbetde, birinji, ikinji orunlara çykyp bilmek ýeňil düşmez. Ýöne üçünji orna çykmak mümkin. Çünki ýaryş tertibinde toparlaryň häzire çenli gazanan utuklary biri-biriniňkä juda golaý. Üçünji orunda barýan topar bilen aramyzda 9 utuk bar. Ýöne öňümizde entek 15 oýun hem bar. Her hili ýagdaý bolup biler.
— Geçen ýyl internetiň dürli çeşmelerinde siziň bilen Ýewropanyň, esasan hem, Portugaliýanyň käbir klublarynyň gyzyklanýandygy barada habarlar çykdy. «Türkmenportalyň» okyjylarynyň saýlan iň gowy futbolçysyna şu ýyl hem Ýewropa klublaryndan teklipler barmy?
— Bu işler bilen meniň agendim gyzyklanar. Ýewropada bolsa gyşky transfer penjiresi ýapyldy. Men häzirlikde «Ýablonesde», topar bilen şu ýylyň tomsuna çenli şertnamam bar.
— Eger «Ýablones» size şertnamanyň möhletini uzaltmagy teklip etse razylaşarsyňyzmy ýa-da täze tekiplere garaşarsyňyzmy?
— «Ýablones» bilen şertnamamy uzaltmaga mümkinçiligim bar. Ýöne men has güýçli toparlarda özümi synamak isleýärin. Diňe öňe tarap ädim ätmek, has belent sepgitlere synanşyp görmek durmuş ýörelgelerimiň biri. Pursat dörän wagty ondan peýdalanmak gerek.
— Edil şu günler siziň bilen haýsy toparlaryň gyzyklanýandygyny anyk bilip bilerismi?
— Hakykatdan-da, meni düzümine çagyrýan klublar bar. Ýöne olar barada has anyk gürrüň etmek üçin tomsa garaşalyň. Meniň agendim Ýewropanyň güýçli klublarynyň birnäçesi bilen gepleşikleri geçirip ýör.
— Özüňiz haýsy ýurtda futbol oýnamagy gowy görýärsiňiz?
— Häzirlikçe, Angliýada çykyş etmäge mümkinçiligim ýok, ýöne ukyplarymy Germaniýada hem barlap görmegi isleýärin. Häzir biziň oýunlarymyza tomaşa etmek üçin güýçli toparlardan wekiller gelýär. Italiýanyň çempionatynda çykyş etmek hem meniň üçin gyzykly bolardy.
— Näme üçin Angliýada çykyş etmek mümkinçiligiňiz az?
— Milli ýygyndymyzyň reýtingdäki orny sebäpli. Onuň üçin ýurdumyzyň futbol ýygyndysynyň dünýäniň iň gowy 100-lüginiň hataryna girmegi zerur. Ýöne ýakyn geljekde bu sepgide ýetjekdigimize ynanýarys.
— Türkmen futbolynyň şu gününe nähili baha berýärsiňiz?
— Uzak wagta çeken arakesmeden soňra Türkmenistanyň futbol ýygyndysy öz ýurdumyzda duşuşyklary geçirmäge başlady. Özem şowly çykyş etdi. Bu janköýerler üçin hemişe-de ýakymly ýagdaýdyr. Biz 2015-nji ýylda dünýä çempionatynyň saýlama tapgyrynyň duşuşyklarynda öz ýurdumyzda dört milli ýygyndydan 10 utuk almagy başardyk. Ýakyn geljekde daşary ýurtlarda geçirýän duşuşyklarymyzda hem şowly çykyş edip başlarys diýip tama edýärin. Häzir ýygyndymyzyň öňündäki esasy maksat Aziýa çempionatyna gatnaşmaga hukuk gazanmak. Men munuň ýetdirmejek sepgit däldigini anyk aýdyp bilerin. Bize ýokary derejede futbol oýnap bilýändigimizi ýene-de subut etmek gerek. Esasy zat bolsa, ertirimize ynam döredip bilýän gazanan gowy netijelerimiz, agzybir toparymyz, ussat tälimçilerimiz bar. Ýene-de iň dogry, iň takyk ýol bilen barha öňe gitmeli.
— Mart aýynda Türkmenistanyň milli ýygyndysy 2018-nji ýyldaky dünýä çempionatynyň nobatdaky saýlama tapgyrynda soňky duşuşygyny geçirer. Hindistanyň ýygyndysy bilen myhmançylykda geçiriljek bu duşuşyk baradaky pikirleriňizi hem biläýsek. Milli ýygyndymyzyň ýeňiş gazanyp bilmek mümkinçiliklerine nähili baha berýärsiňiz?
— Siziň hem aýdyşyňyz ýaly, bu duşuşyk biziň ýygyndymyzyň «D» toparçadaky soňky duşuşygy bolar. Men alan sary kartlarym sebäpli bu duşuşyga gatnaşyp bilmeýänligime gynanýaryn. Ýöne janköýerlerimiz arkaýyn bolsun, her kimiň hem ýerini şol adama mynasyp biri bilen çalşyryp bolýar. Milli ýygyndymyzyň bu duşuşykda esasy maksady ýeňiş gazanyp, 2019-njy ýylda geçiriljek aziýa çempionatynyň nobatdaky saýlama tapgyrynyň duşuşyklarynyň öňüsyrasynda has-da ruhlanmak, şol sanda reýtingdäki ornumyzy has ýokary galdyrmakdyr. Ýeňiş gazanmak bilen, biz Aziýa çempionatyna göni gatnaşmaga hukuk gazanyp bilerismi? Häzir bir zat aýtmak kyn. Çünki toparçada ikinji orny eýeleýän Omanyň milli ýygyndysynyň öňde ýene-de iki duşuşygy bar. Olarda Omanyň ýygyndysynyň şowsuz çykyşlary biziň haýrymyza bolup biler.
Röwşen Meredow: “Dordoý” güýçli garşydaş, ýöne ....”.
−Röwşen, tüweleme, 2018-nji ýylyň ilkinji resmi oýnuny halkara derejede başlamaly bolduňyz. Täze möwsüme taýýarlygyň çäklerinde türgenleşigi has-da artdyrmaly bolandyr, elbetde?
−Umuman-a, türgenleşik işlerini ýurdumyzyň çempionatyna taýýarlyk görülýän döwrüň çäklerinde  alyp barýanlygymyz köptaraplaýyn amatly. Nesip edenden, öňümizde möhüm oýun garaşýar. Men bir tarapdan täze möwsüm başlanmazdan öň halkara oýun oýnamak, oglanlary has-da kämilleşdirer diýibem biljek. Sebäbi, ýurdumyzyň milli çempionaty hem soňky döwürler gaty dartgynly görnüşde geçirilýär, meýdanyň her ädimi  üçin göreşiň ýitileşmegi, islendik  topardan ullakan taýýarlygy talap edýär. Diýjek bolýanym, halkara oýunlarda gazanylan tejribeler bize milli çempionatymyzdaky oýunlarda gowy ýardam eder.
−Garşydaş topar,  ýagny “Dordoý” hakynda näme aýdyp bolar, her halda bu topar biziň futbol janköýerlerimiz üçin nätanyş-a däl. Deslapky tapgyrda toparlaryň mümkinçiliklerine nähili baha berýäňiz?
-Merdan, futbolda şeýle bir ýagdaý bar-da, ony  özüňizem bilýänsiňiz, bir möwsümden soň, toparyň oýun derejesi düýbünden özgerip bilýär. Meselem, biziň toparymyzam geçen ýyldaky oýunlaryndan has tapawutly oýun görkezýär. Bärde gürrüň toparyň güýçli ýa-da gowşaklygynda däl, toparyň oýun gurnaýyş usulyndaky bolup bilýän  üýtgeşmede. “Dordoý” häzir güýçli , biz ony  geçen möwsümdäki “Balkan” bilen oýnan oýny esasynda göz öňümize getirsek, ýalňyşarys. Olary türgenleşdirýän Aleksandr Krestinin ussat tälimçileriň biri. Şonuň üçin oýun hiç topara-da aňsat düşmez. Mümkinçilik hakynda aýtmaly bolsa,bir zady aýratyn belläýin:  “Utulan çykdy oýunlary, toparçadaky oýunlara garanyňdan köp jogapkärçiligi, hüşgärligi talap edýär. Bärde bary-ýogy iki oýunda ýeňiji kesgitlenilýär, üstesine  myhmançylykda salnan gol hem öz täsirini ýetirilýär. Ýagny islendik sportda bolşy ýaly, azda-kände amatyň, şowlulygyň gülüp bakmagam gerek.
Tälimçi hökmünde, garşydaş toparymyza hormat goýmak bilen, şuny aýdasym gelýär. “Dordoý” güýçli garşydaş, ýöne muňa garamazdan biz, nesip etse indiki tapgyra geçmegiň hem hötdesinden geleris.
− “Dordoý” bilen oýnuň usulynam, edil içki çempionatdaky ýaly goraga köp üns bermek ýagdaýynda alyp bararsyňyzmy?!
−Bilýäňiz-ä, utulan-çykdy oýunlarda, ýaňam belleýşim ýaly, myhmançylykdaky gol möhüm, şonuň üçin hüjüme köpräk üns berler, elbetde, goragy ýatdan çykarmazdan. Galanynam, oýnuň dowamynda ýagdaýlar nämäni talap etse görübermeli bolar.
Ýöne şu soragy bereniňiz üçin, ýene bir zady aýdasym gelýär-dä. Diňe siz däl, başga-da köp ýerde biziň toparymyz hakynda “esasan goraga üns berýän topar” diýip baha berilýändigine kän gabat geldim. Belki, onuň geçen möwsümde iň az, ýagny 21 pökgi geçirden topar bolanymyz üçin diýilýän bolmagy hem ahmal. Aslynda bolsa, toparymyz hüjümkär oýun görkezýär, ýagny, jemlenen möwsümde biz 70 gol salyp, bu babatda diňe “Altyn Asyrdan” yza galdyk. Ýöne näme, iň az top geçirdemizsoň, janköýerleriň we bilermenleriň ýadynda goragy has güýçli topar diýip galaýdyk (ol ýylgyrdy). Bizde meýdanyň hemme ýerine deň derejede üns berilýän oýun usuly ýöredilýär.
−Düzümdäki oýunçylar nähili, topara  täze gelip goşulanlar bardyr?
−Hawa, ol janköýerlere hasam gyzyklydyr. Sebäbi  ýurdumyzda transfer möwsümem dowam edip dur. Häzirki wagtda “Altyn Asyr” futbol toparyndan Süleýman Muhadow aramyzda gelip goşuldy, ol geçen möwsümde-de “Şagadamda” kärendesine oýnapdy.
Ondan başgada Türkmenistanyň milli ýygyndysynyň agzasy Guwanç Abylow hem indi “Ahal” toparynyň hatarynda çykyş eder.
-Tüweleme, onda uly öňegidişlik diýse boljakda, geçen möwsümde öziniň ezberligini görkezen futbolçylar bilen düzümi baýlaşdyrypsyňyz. Süleýman Muhadow 2012 nji ýyldan bäri ýokary ligada iň kän tapawutlanan futbolçy bolmaly, Guwanç Abylowam şol onluga girýän futbolçylardan ýalňyşmasam...
-Sag bol, hawa topara gowy täsir edip biljek oglanlar, olaryň ikisem edil geçen möwsümde hem iň köp tapawutlananlaryň onlugyna giren futbolçylar.
−Aýdanyňyz gelsin! Sizem sag boluň.
sport synçysy.
Sagatda 10 km-den ýokary tizlik: duýduryşmy ýa-da jerime?
Hereket tizliginiň sagatda 10 kilometrden ýokary artdyrylmagy duýduryşmy ýa-da jerime diýen sorag soňky döwür sürüjleriň arasynda has köp ýüze çykýar.
Sowalymyza dogry jogap almak üçin degişli düzümleriň hukukçylary bilen maslahatlaşdyk we şeýle resmi jogap aldyk.
Türkmenistanyň Administratiw hukuk bozulmalary hakynda Kodeksiniň 214-nji maddasynyň birinji bölegine laýyklykda, bellenilen hereket tizliginiň ulag serişdelerini sürüjiler tarapyndan sagatda 10 kilometrden ýokary bolmadyk derejede artdyrylmagy üçin duýduryş berilmegine getirýär, ýagny sürüji 10 km/sag çenli tizligini ýokarlandyran halatynda oňa duýduryş yglan edilýär.
Mysal üçin: 60 km/sag hereket tizlik bilen etmeli ýerde 70 km/sag hereket tizligi bilen hereket eden awtoulagyň sürüjisine duýduryş berilýär. 71 km/sag hereket eden sürüjä 50 (elli) manat jerimesi salynýar.
Şunuň bilen birlikde, ýokardaky görkezilen Kodeksiň 43-nji maddasyna laýyklykda, duýduryş administratiw temmisiniň bir görnüşi bolup, fiziki ýa-da ýuridik şahslara bikanun hereketleriň ýol berilmesizligini resmi taýdan ýatlatmak çäresi bolup durýar.
Hormatly sürüjiler, bellenilen hereket tizliginiň talaplaryny berjaý etmegiňizi maslahatyny berýäris.
Çünki ýol hereketiniň howpsuzlygy – ömrümiziň rahatlygy!
Sagdynlyga ynamly ädim (Makala).
Tehnologiýa şeýle bir ösdi welin, dünýäniň o çetine hat ýa surat ugratmak üçin birnäçe sekunt ýeterlik. Ýekeje telefon ýa kompýuter bilen iş baryny bitirip oturmaly, ýekeje tehnologiýa uly-uly kärhanalarda ençeme adamyň ornuny tutýar. Esasy zat ony peýdalanyşyňa bagly. Kompýuteriň ýa-da telefonyň başynda oýun oýnamak üçin geçirilen bir sagady (käte ýarym güni), aslynda, elektron kitap okamaga, haýsydyr bir peýdaly programmanyň üstünde işlemäge, kämilleşmäge sarp edip bolar, ählisi özüňe bagly.
«Çagalara görüm-görelde bilen terbiýe bermeli» diýýäris. Diýmek, olaryň terbiýesi özümize bagly. Käte çagalara bolan söýgimiz olary saklamaly zatlardan saklamaga päsgel berýär. «Tehnologiýadan habarly bolsun! Häzir ähli işde tehnologiýa gerek» diýen pikire-de gol ýapýarys. Dogry, çagalaryň tehnologiýadan habarly bolmagy gerek, emma çagaňyz dümtünip otyrka, gizlin-u-aç-açan baryp, telefonyň ekranyna seredip gördüňizmi? Ol tehnologiýadan habarly bolmak üçin bir zatlar öwrenip otyrmy ýa-da oýun oýnaýarmy? Esasy mesele şonda.
Oýundyr, ol oýnalmak üçin döredilýär. Aslynda, elektron güýmenjeleri döredýänleriň yhlasyna berekella diýäýmeli. Käbir oýunlar bar, ol-a çagamyş, uly adam halyňa başyndan galyp bolanok. Şonuň üçin terbiýe meselesindäki ilkinji ädimimiz çagalarymyzyň nähili oýun oýnaýandygyna gözegçilik etmekden ybarat. Käbir öwrediji oýunlar bolýar, olar çaganyň ünsüni, üşügini kämilleşdirýär. Hatda psihologlaryň hem maslahat berýän oýunlary bar, emma şeýle oýunlarda-da wagt babatynda çäklendirme, esasy zerurlykdyr. Oýun, belki, çaganyň pikirlenişini ösdürýändir, ýöne gözi üçin peýdaly däl ahyry!
Çagalary kompýuterdir telefon oýunlaryna uzak dümtünip oturmakdan näme halas edip biler? Ine, geçen hepdäniň anna güni geçirilen Hökümet mejlisinde hormatly Prezidentimiz bu sowala çürt-kesik jogap berdi. Elbetde, sport. Munuň üçin milli Liderimiz ýurdumyzyň okuw mekdeplerinde bedenterbiýe dersini hepdede üç sagada çenli artdyrmagy, her hepdäniň şenbe gününi sport güni diýip yglan etmegi teklip etdi.
«Mawy ekranda» milli Liderimiziň aýdanlaryny diňläp, «Şü-ýä bolaýdy!» diýenlerimiz az däldir. Adam haçan wagtyny bisarpa harçlaýar? Elbetde, eli boş bolanda. Haçan eli boş bolýar? Dynç alyş günlerinde. Hormatly Prezidentimiz bolsa dynç alyş günlerini hem netijeli geçirmegiň ýoluny salgy berdi.
Islesek-islemesek, mundan 10 — 15 ýyl ozalky çagalygyň häzirki çagalyk bilen deň däldigini boýun almaly. Çagalar fiziki oýunlary häzir hem oýnaýarlar welin, ýöne sähel mümkinçilik bolsa, telefona ýa planşete ýapyşjak bolup durandyrlar. Olar üçin elektron oýunlar «Bukuldymdan», «Aýterek-Günterekden» has gyzykly bolarly. Onsoň hem çagalaryň pikirine görä, telefondaky oýunlary oýnamak asla ýadadanok, üst-başyňy hapalap, ejeňden käýinç eşideňok, hiç kim bilen göwne degşeňok, dawalaşaňok, ýeke özüň. Garaz, hezilligiňem hezilligi!
Ine, ulularyň gerek ýeri. Biz olara, aslynda, fiziki oýunlaryň peýdalydygyny düşündirmeli. Telefonlardaky oýunlaryň hem gözbaşyny şol oýunlardan alandygyny aýtmaly, telefona ýa kompýutere köp seredip oturmagyň göz üçin, hatda oňurgaüçinem zyýanlydygyny düşündirmeli. Elbetde, tehnologiýadan bütinleý daşlaşdyrmaly däl, ýöne oňa halys baglanmagyna-da ýol bermeli däl. «Altyn aralyk» nirede bolsa, tapjak bolmaly.
Bu meselede ata-enelere hormatly Prezidentimiz kömege gelýär. Türkmenistanyň Prezidenti wezipesine girişen ilkinji günlerinden bilim ojaklarynda bedenterbiýe dersini dikelden milli Liderimiz bu gün bu dersiň hepdede üç sagada çenli artdyrylmagynyň, her şenbäniň sport gününe öwrülmeginiň tarapdary. Diýmek, ýene-de çagalarymyzyň fiziki işjeňligi artar. Diýmek, biz röwşen geljegimiz üçin, sözüň doly manysynda, sagdyn nesli terbiýeläris. Ýurdumyzda alnyp barylýan sport özgertmeleri şu ädim bilen has-da rowaçlanar.
Soňky dört-bäş ýyllykda ýurdumyzda geçirilen halkara ýaryşlardan soňra, Gülbadam Babamuradowa, Seýdi Batyrow, Rejepbaý Rejebow, Arslanmyrat Amanow, Ýulduz Jumabaýewa... bolmak isläp, sportuň dürli görnüşleri bilen meşgullanyp başlan çagalaryň sany görnetin artdy. Çagalykdan Kriştianu Ronaldu ýaly futbol ýyldyzy bolmak isleýän çagalar kän. «Günlerde bir gün türkmen taekwondoçylary barada gürrüň berýän «Kämillige ýol» atly çeper filme tomaşa eden oglumyň indi hyýaly dünýädäki baş gahrymanlary — filmiň gahrymanlary Atajan (Türkmenistanyň Taekwondo (ITF) federasiýasynyň ýolbaşçysy Gaýgysyz Atabaýew) bilen Wepa (dünýäniň çempiony Orazmyrat Çaryýew). Ol indi şolara meňzemegiň arzuwynda, edil filmde bolşy ýaly, her gün daň bilen oýanyp, öýümize goňşulykdaky sport mekdebinde türgenleşýär» diýip, goňşularymyzyň biri gürrüň berdi. Ýakynda oba baranymda, çagalyk dostlarymyň biri bolsa, oglunyň grek-rim göreşi boýunça etrap ýaryşynda üstünlik gazanandygyny aýdyp, begenjine guş bolup uçaýjak bolýar. Şeýle çagalar bu gün her öýde diýen ýaly bar.
Diýmek, hormatly Prezidentimiziň sagdyn durmuş ýörelgesi babatyndaky başlangyçlary barha rowaçlanýar. Şenbe gününi sport gününe öwürmegi teklip eden milli Liderimiz geçen şenbede Olimpiýa şäherçesinde maşklary ýerine ýetirip, hemişe bolşy ýaly, ilkinji göreldäni-de özi görkezdi.
Sakgyç: çaga üçin peýdaly hem zyýanly.
Çagalaryň köpüsi sakgyjy juda gowy görýärler we ony birnäçe sagatlap çeýnemäge taýýar. Ata-eneleriň köpüsi bolsa beýle süýjülige garşy bolýarlar. Uly adamlar sakgyjyň çaganyň garyn-içge traktyna we dişlerine zyýanly täsir edýär diýip hasaplaýarlar.
Sakgyja diňe zyýanly diýmek, megerem, dogry bolmaz. Ony çeýnemegiň käbir peýdaly taraplary hem bar. Ýöne olaryň ählisi diýen ýaly diňe sakgyç aram möçberde çeýnelen wagty ýüze çykýar.
Sakgyjyň çeýnelmegi çaganyň organizmi tarapyndan edil iýmit iýlişi ýaly kabul edilýär we şol bir netijeleriň ýüze çykmagyna getirýär. Şolaryň biri-de tüýküligiň emele gelmeginiň ýokarlanmagy bolup, ol dişleriň ýüzündäki iýmit galyndylarynyň aýrylmagyna we agyz boşlugynyň kislota-aşgar deňagramlylygynyň dikeldilmegine kömek edýär. Bu barada reklamalarda juda köp gürrüň edilýär.
Bu deňagramlylygyň sakgyjyň kömegi bolmadyk halatynda-da biraz haýalrak hem bolsa örän oňat dikelýändigini bellemek gerek. Mundan başga-da, sakgyjyň çeýnelmegi aşgazan şiresiniň bölünip çykarylmagyny güýçlendirýär, ýagny iýlen iýmitiň siňdirilmegine ýardam edýär.
Ahyrsoňy, äň bognunyň berkemegi güýçli depginde sakgyç çeýnemegiň tebigy netijesi bolup durýar. Käbir hünärmenleriň pikirine görä, şeýle netijäni peýdaly hasaplamak bolar. Çünki häzirki zaman iýmiti äňe ýeterlik derejede agram bermeýär. Sakgyç bolsa bu ýetmezçiligiň üstüni ýetirýär.
Şol bir wagtyň özünde eger-de, sakgyç aşa köp çeýnelse, onda onuň çaga organizmine edýän täsiri zyýanly häsiýete eýe bolýar. Sakgyç çeýneleninde ýüze çykýan tüýküligiň çalt depginde bölünip çykarylmagy, çaganyň özbaşdak tüýkülik öndürmeginiň kadasyny bozup biler. Netijede onda agzyň nemli bardasynyň guramagy we beýleki ýakymsyzlyklar ýüze çykýar.
Aşa köp sakgyç çeýnemegiň netijesinde ýüze çykyp bilýän aşgazan şiresiniň işlenip çykarylmagynyň çendenaşa güýçlenmegi has uly kynçylyklara getirip biler. Çünki eger şol wagtda çaganyň garnynda şiräniň täsir etjek iýmiti bolmasa, onda iýiji kislota aşgazanyň diwarjyklaryny iýip başlar. Bu bolsa gastrite (aşgazanyň nemli bardasynyň çişmesi) we hatda uzak bejergi talap edýän ýazwa (aşgazanyň baş keseli) eltip biler.
Sakgyç çeýnemegiň çaganyň äň gurluşyna edýän täsirini hem diňe peýdaly diýip atlandyryp bolmaz. Sakgyjyň çendenaşa işjeň çeýnelmegi äň bogunlarynyň berkidilmegi bilen bir hatarda, berkemedik dişlere agram salýar. Munuň netijesinde olar gowşap, şeýle hem dişleriň gysylmagyna zyýan ýetirip biler. Bu meseläni çözmek üçin ortodontyň hyzmatlaryndan peýdalanmak emlere, meselem, breketleri goýmaga daýanmak gerek bolar.
Mundan başga-da, newrologlaryň arasynda bar bolan pikire görä, sakgyjy köp çeýneýän çagalarda köplenç aýdyň sözleýiş we gepleýşiň ösüşi bilen baglanyşykly kynçylyklar ýüze çykyp bilýär.
Eger-de, siziň çagaňyzyň allergiýasy bar bolsa, sakgyç onuň alamatlarynyň ýitileşmeginiň sebäbi bolup biler. Çünki onuň düzüminde her hili himiki maddalaryň, şol sanda güýçli allergenler diýlip hasaplanýan maddalaryň uly möçberi bar. Ýiti tagamly, ysly we reňkli sakgyçlar bu ugurda aýratyn howply bolup durýarlar.
Eger-de, siziň çagaňyz sakgyjy yzygiderli ýuwudýan bolsa, onda munuň özi alada galmagyň ýene bir sebäbidir. Sakgyjyň aşgazana düşmegi iýmit siňdirişiň kadaly işleýşiniň bozulmagyna getirip biler. Sakgyjyň içegede toplanmagynyň bolsa onuň dykylmagyny emele getirmegi we bu meselede lukmançylyk kömeginiň gerek bolmagy mümkindir.
Görşümiz ýaly, sakgyç çeýnemegiň peýdasyndan zyýany köpdür. Emma çagalara şunuň bilen bagly ýüze çykyp biläýjek howpy düşündirmek kyn. Şol sebäpden-de, belli bir  düzgünleri ýola goýup, çaganyň öz söýgüli işini etmegine — sakgyç çeýnemegine rugsat berip bolar.
Şeýlelikde, sakgyjy diňe nahardan soň, belli bir wagtyň dowamynda çeýnemeli. Onuň ähli peýdaly aýratynlyklarynyň ýüze çykmagy üçin 5-10 minut ýeterlikdir. Sakgyjy ondan köp çeýnemek bolsa erbet netijelere getirip biler.
Çaganyň çeýneýän sakgyjynyň mümkin boldugyça reňksiz, tagamsyz we yssyz bolmagyny gazanmaga çalşyň.
Çaganyň sakgyjy çeýnäp bolanyndan soň ony ýuwutman, tüýkürmegine gözegçilik ediň. Eger-de, çagaňyz sakgyjy köp we ölçegsiz çeýnemäge öwrenişen bolsa, onda onuň çeýnelýän wagtyny ýuwaş-ýuwaşdan azaltmaly. Meseläni onuň çözmegiň ýollarynyň biri hem, çaga sakgyja derek agzyňda kem-kemden ereýän, çeýnelýän süýjüleri bermek bolup biler.
Haçan-da ol, tamamlananda, çaganyň özüne ýene bir süýji bermek baradaky ýalbar-ýakaryna hä bermäň. Çaganyň sakgyç çeýnemän oňmagy üçin belli bir wagt aralygyny goýuň. Elbetde körpä sakgyç çeýnemegiň dişleri günde iki gezek arassalamak zerurlygynyň ornuny tutmaýandygyny düşündirmeli.
Şeýle ýönekeý düzgünler siziň çagaňyzyň diňe bir dişleriniň sagat bolmagyny däl, eýsem çenden aşa sakgyç çeýnemegiň netijesinde iýmit siňdiriş ulgamynda ýüze çykýan beýleki meseleleriň bolmazlygyny üpjün eder.
Sambo: Aşgabatda dünýä çempionaty geçiriler.
Halkara sambo federasiýasynyň prezidentiniň Gahryman Arkadagymyzyň adyna ýazan gutlag hatynda aýdylyşy ýaly, 2020-nji ýyldaky sambo boýunça dünýä çempionaty Aşgabatda geçiriler. Halkara ýaryşlaryň ençemesini ýokary derejede geçiren Aşgabat ýene-de bir ýyldan sambo boýunça dünýä çempionatyny kabul eder.
Sambonyň döredilenine 80 ýyldan gowrak wagt geçdi. Başa-baş söweş sungatynyň beýleki görnüşleriniňki ýaly, telim asyrlyk taryhy bolmasa-da, sambo Ýer ýüzünde diýseň çalt ýaýrady we gysga wagtda uly meşhurlyk gazandy. Ilkinji dünýä çempionaty 1973-nji, ilkinji Aziýa çempionaty bolsa 1994-nji ýylda geçirildi. Sambo Aziýa, Ýewropa oýunlarynyň hem maksatnamasyndan orun alýar. Dürli döwletlerde geçirilýän halkara kuboklaryň sany bolsa barmak büküp sanardan kändir.
FIAS-nyň 22-nji martda gelen kararynyň aňyrsynda iki sebäp bar. Olaryň birinjisi türkmen türgenleriniň halkara sambo ýaryşlarynda diýseň üstünlikli çykyş edýänligidir. Sözümizi delillendirmek üçin mysaly uzakdan gözlemeli däl. Hut ýaňy-ýakynda türkmen samboçylary Moskwanyň «Lužniki» olimpiýa toplumynda geçirilen «Harlampiýewiň ýadygärligine» dünýä kubogy ugrunda ýaryşlarda on iki medala — üç kümüş we dokuz bürünç medala eýe boldular.
Ikinji bir sebäp bolsa Türkmenistanyň sambo boýunça halkara ýaryşlary ozal hem ýokary derejede geçirip, halkara sport guramalarynyň belent ynamyna eýe bolanlygydyr. Asyryň ikinji onýyllygynyň başynda Merkezi Aziýa boýunça çempionatlary kabul eden paýtagtymyzda 2016-njy ýylda ilkinji gezek Aziýa çempionaty geçirildi. Tertip boýunça 17-nji yklym çempionaty 17 ýurtdan 400 töweregi türgeni özünde jemledi. Ildeşlerimiz altyn medallaryň 21-sini gazanyp, umumy toparlaýyn hasapda birinji orny eýelediler. Türkmenistanyň toparynyň ähli gazanan medallary 66-a deň boldy. Olaryň arasynda altyn medallardan başga-da 26 kümüş hem-de 19 bürünç medallar bar.
2017-nji ýylda bolsa, mälim bolşy ýaly, ak şäherimiz Aşgabat Ýapyk binalarda we söweş sungaty boýunça V Aziýa oýunlaryna gujagyny giňden açdy. Sambo Aşgabat — 2017-niň iň gyzykly ýaryşlarynyň biri boldy. Has begençli tarapy bolsa sambo biziň türgenlerimiziň toparlaýyn birinji orna mynasyp bolan ýaryşlarynyň biri boldy. Has takygy, 23 medal gazanan türgenlerimiz ýaryş tertibiniň iň ýokarky basgançagyndan orun aldylar. Türgenlerimiziň gazanan medallarynyň 8-si altyn, 6-sy kümüş, 9-sy bürünç medallardyr.
Bosagada bolsa dünýä çempionaty dur. Diýmek, sambonyň muşdaklarynyň ünsi ýene-de Aşgabada gönüger. Aşgabat dünýä çempionatlarynyň 44-nji gonalgasy bolar. Ikinji bir tarapdan bolsa, sambo boýunça dünýä çempionaty 10 ýyldan soňra ýene-de Merkezi Aziýadaky şähere gaýdyp geler. Biziň sebitimizdäki bütindünýä sambo baýramçylygy iň soňky gezek 2010-njy ýylda Özbegistanyň paýtagty Daşkent şäherinde geçirilipdi. Şu ýyl bolsa çempionat Koreýa Respublikasynda geçiriler.
Ilkinji çempionatlara 10, hatda ondan hem az döwletden türgenler gatnaşan bolsa, häzir gatnaşyjy döwletleriň sany 80-den geçdi. Aşgabatdaky çempionata hem uly wekilçilikli toparlaryň gelmegine garaşylýar.
FIAS-nyň ýolbaşçysy Wasiliý Şestakowyň hatynda hem aýdylyşy ýaly, dünýä jemgyýetçiligi türkmen paýtagtynda geçiriljek çempionatyň ýokary guramaçylyga beslenjekdigine ynam bildirýär. Nesip bolsa, şeýle-de bolar!
Agageldi ITALMAZOW.
Sanly ykdysadyýet durnukly ösüşiň innowasion ugry.
Ýurdumyzda milli ykdysadyýetimizi diwersifikasiýa ýoly bilen ösdürip, sanly ykdysadyýeti kämilleşdirmek boýunça toplumlaýyn işler alnyp barylýar. Sanlylaşdyrmak milli ykdysadyýetimiz üçin hil taýdan täze döwürdir. Bu babatda hormatly Prezidentimiziň baştutanlygy bilen halk hojalygynyň ähli ugurlarynda maksatnamalaýyn işler yzygiderli amala aşyrylýar. Häzir sanly ulgama geçmek her bir pudak üçin zerur bolup, ol umumy ösüşiň esasy şertine öwrüldi.
Sanly ykdysadyýet we onuň häzirki döwürdäki ähmiýeti barada Lebap welaýatynyň Çärjew etrabyndaky 41-nji orta mekdebiň mugallymy Narjan Kurbanowanyň ylmy makalasynda giňişleýin maglumatlar beýan edilýär.
Häzirki döwürde hormatly Prezidentimiziň tagallasy bilen önümçilige innowasion işläp taýýarlamalar giňden ornaşdyrylýar. Bu bolsa milli ykdysadyýetimiziň ähli ulgamlarynda düýpli ösüşleriň gazanylmagyna giň şertleri döredýär. Sanly ulgam hojalyk hem-de dolandyryş işlerini kämilleşdirmekde has ähmiýetli bolup, ykdysadyýetiň gülläp ösmegine halkyň ýaşaýyş-durmuş derejesiniň ýokarlanmagyna oňyn täsirini ýetirýär. Şeýlelikde döwrüň öňdebaryjy innowasion tehnologiýalarynyň durmuşymyza işjeň ornaşdyrylmagynyň netijesinde, işewür hyzmatdaşlygyň gerimi has giňeýär. Bu bolsa dünýäniň öňdebaryjy ýurtlarynyň hataryna deňleşmäge mümkinçilik berýär. Muny biz durmuşymyzyň ähli ugurlaryna, şol sanda milli ykdysadyýetimize sanly ulgamyň giňden ornaşdyrylýan häzirki döwründe eýe bolunýan üstünlikleriň mysalynda eýýämden görýäris. Döwlet durmuşynyň ähli ugurlaryna innowasiýalaryň doly ornaşmagy, sanly ulgama geçilmegi bilen Garaşsyz, hemişelik Bitarap ýurdumyzyň ykdysady kuwwaty barha pugtalanyp, halkymyzyň ýaşaýyş-durmuş derejesi  ýokarlanýar. Bu bolsa döwrüň esasy talabydyr, biziň her birimiziň baş maksadymyzdyr.
Berkarar döwletiň täze eýýamynyň Galkynyşy döwründe Arkadag Serdarly bagtyýar ýaşlar ýylynda hormatly Prezidentimiziň yzygiderli tagallalary bilen ýurdumyzyň bilim ulgamy halkymyzyň asyrlaryň dowamynda kemala gelen milli gymmatlyklaryna, asylly ýörelgelerine esaslanyp, häzirki zaman dünýä ölçeglerine laýyklykda toplumlaýyn ösdürilýär. Professor-mugallymlaryň hünär derejesi barha kämilleşdirilýär, okatmagyň döwrebap, has netijeli usullary ornaşdyrylýar. Şonuň bilen birlikde, bilim edaralarynyň dünýäniň dürli döwletleri hem-de esasy ylym-bilim merkezleri bilen hyzmatdaşlygy işjeňleşdirilýär. Munuň şeýledigini 2023 ýylyň 21-nji fewralda Türkmenistanyň Prezidenti Serdar Berdimuhamedow resmi sapar bilen Bahreýn Patyşalygyna bardy. Bu sapar Prezident Serdar Berdimuhamedowyň Günorta-Günbatar Aziýada ýerleşýän dostlukly ýurda iň ýokary döwlet wezipesinde amala aşyrýan ilkinji saparydyr. Saparyň maksatnamasyna laýyklykda, Türkmenistanyň Prezidentiniň we Bahreýniň Patyşasynyň ikiçäk duşuşygynyň hem-de giňeldilen düzümdäki gepleşikleriň geçirilmegi, ýokary derejeli duşuşyklaryň jemleri boýunça gol çekilen iki taraplaýyn resminamalar türkmen-bahreýn hyzmatdaşlygynyň şertnama-hukuk binýadyny pugtalandyrmaga gönükdirilendir. Türkmenistan bilen Bahreýn Patyşalygynyň arasyndaky diplomatik gatnaşyklar 1995-nji ýylyň dekabrynda ýola goýuldy. Türkmenistanyň ozalky Prezidenti Gurbanguly Berdimuhamedowyň Bahreýn Patyşalygyna 2011-nji ýylda amala aşyran resmi sapary, Bahreýniň Patyşasynyň 2019-njy ýylda Türkmenistana döwlet sapary iki taraplaýyn gatnaşyklaryň taryhynda möhüm wakalar boldy. Daşary syýasat strategiýasynda arap dünýäsiniň döwletleri bilen netijeli hyzmatdaşlygy ösdürmegi ileri tutýan Türkmenistan Bahreýn Patyşalygy bilen hem syýasy-diplomatik, söwda-ykdysady, medeni-ynsanperwer ulgamlarda özara bähbitli gatnaşyklary mundan beýläk-de pugtalandyrmagy maksat edinýär.
Ýurdumyzyň jemgyýetçilik wekilleriniň bilelikdäki mejlisindäki çykyşynda beýan edilen ýedi sany ugur boýunça umumylaşdyrylan baş maksatlaryň ählisi diýen ýaly bilimiň we ylmyň ösüşi bilen baglanyşykly bolup durýar. Aýratyn-da, raýatlaryň ýaşaýyş-durmuş goraglylygyny kämilleşdirmek, iş bilen üpjünçiligini gowulandyrmak we her bir raýatyň bähbidini göz öňünde tutup, howpsuz ýaşaýşyny goramak; ýurdumyzyň durmuş-ykdysady mümkinçiliklerini peýdalanmak, milli ykdysadyýetimizi senagatlaşdyrmagyň derejesini ýokarlandyrmak, sanly tehnologiýalary ornaşdyrmak arkaly pudaklaryň we durmuş hyzmaty ulgamynyň yzygiderli ösdürilmegini gazanmak; milli hünärmenlerimize, dünýä tejribesine daýanyp, Türkmenistanda sanly ykdysadyýetiň durnukly ösüşini üpjün etmek, senagat ulgamyny innowasion esasda ösdürmek, ýokary tehnologiýaly, bäsdeşlige ukyply sanly ykdysadyýeti ösdürmek ýaly ugurlar bilim ulgamynyň döwrebaplygy, ylmyň, innowasiýalaryň, sanly tehnologiýalaryň durmuşa ornaşdyrylmagy bilen pugta baglanyşykly bolup durýar. Hormatly Prezidentimiziň parasatly baştutanlygynda üstünlikli amala aşyrylýan bu maksatlar halkymyzyň abadan durmuşynyň, röwşen geljeginiň üpjün edilmegine gönükdirilendir.
Saraý programma üpjünçiliginden petekleri yzyna tabşyrmagyň aýratynlyklary.
Uçar petegini satyn almak aňsat bolşy ýaly ony yzyna gaýtarmak hem kyn däl. Ýöne, petekleri onlaýn satyn almagyň usulynyň ýaýramagy olary yzyna gaýtarmagyň usulyny az hem bolsa kynlaşdyrdy. Petek onlaýn satyn alnandan soň öňküler ýaly ony kassa baryp tabşyryp, puluňy yzyna alyp bolmaýar.
Ýurdumyzda “Saraý” programma üpjünçiliginiň üsti bilen uçar peteklerini onlaýn satyn almak uly meşhurlyga eýe boldy. Emma, kähalatlarda raýatlarymyz petekleri yzyna tabşyrmaga mejbur hem bolýarlar. Petekleri internet ulgamynyň üsti bilen yzyna gaýtarmagyň algoritmini seljereliň.
Ilki bilen Saraý programma üpjünçiliginiň “Onlaýn petekler” bölümine girmeli we ol ýerde “Petekler” bölümini tapmaly. “Sargyt taryhy” (“Sargytlarym”) düwmejigine basyp petegi yzyna gaýtarmagy amala aşyrmak mümkin.
“Biletler” düwmejigine basandan soňra ekranyň aşaky böleginde menýu çykýar we ol ýerde “Petegi gaýtarmak” düwmejigini basmak gerek.
Soňra siziň ekranyňyzda petegi yzyna gaýtarmagyň düzgünleri bilen baglanşykly täze penjire açylyp, puluňyzy kartyňyza yzyna gaýtarmak amaly başlar. Telefon belgiňize petegiň gaýtarlandygy barada sms habary gelmegi bilen amal tamamlanar.
Bellik: bir sargytda birnäçe petek alnan bolsa olary hem bir gezekde yzyna gaýtarmak mümkin. Eger-de alnan birnäçe petekden birini ýa-da ikisini gaýtarmak isleseňiz, onda Saraý programma üpjünçiliginiň operatorlaryna jaň etmegiňiz gerek.
Uçýan wagtyňyzy üýtgetmeklik üçin bolsa dessine öňki petegiňizi yzyna gaýtaryp, täze petegi satyn almaly.
Uly adama petek onlaýn satyn alnanda ýaşy 5-den uly bolmadyk 2 ýa-da ondan köp çaganyň ady hem goşulýan bolsa, onda betegiň bahasy çagalar üçin aýratyn tafir bilen hasaplanýar.
Eger-de Saraý programma üpjünçiligniň üsti bilen uly adama petek alnanda çaganyň ady görkezilmese, onda uçuşyň öňi syrasy howa menziliniň hünärmenleri siziň petegiňize düzediş girizerler.
Uçar petegini satyn almak aňsat bolşy ýaly ony yzyna gaýtarmak hem kyn däl. Ýöne, petekleri onlaýn satyn almagyň usulynyň ýaýramagy olary yzyna gaýtarmagyň usulyny az hem bolsa kynlaşdyrdy. Petek onlaýn satyn alnandan soň öňküler ýaly ony kassa baryp tabşyryp, puluňy yzyna alyp bolmaýar.
Ýurdumyzda “Saraý” programma üpjünçiliginiň üsti bilen uçar peteklerini onlaýn satyn almak uly meşhurlyga eýe boldy. Emma, kähalatlarda raýatlarymyz petekleri yzyna tabşyrmaga mejbur hem bolýarlar. Petekleri internet ulgamynyň üsti bilen yzyna gaýtarmagyň algoritmini seljereliň.
Ilki bilen Saraý programma üpjünçiliginiň “Onlaýn petekler” bölümine girmeli we ol ýerde “Petekler” bölümini tapmaly. “Sargyt taryhy” (“Sargytlarym”) düwmejigine basyp petegi yzyna gaýtarmagy amala aşyrmak mümkin.
“Biletler” düwmejigine basandan soňra ekranyň aşaky böleginde menýu çykýar we ol ýerde “Petegi gaýtarmak” düwmejigini basmak gerek.
Soňra siziň ekranyňyzda petegi yzyna gaýtarmagyň düzgünleri bilen baglanşykly täze penjire açylyp, puluňyzy kartyňyza yzyna gaýtarmak amaly başlar. Telefon belgiňize petegiň gaýtarlandygy barada sms habary gelmegi bilen amal tamamlanar.
Bellik: bir sargytda birnäçe petek alnan bolsa olary hem bir gezekde yzyna gaýtarmak mümkin. Eger-de alnan birnäçe petekden birini ýa-da ikisini gaýtarmak isleseňiz, onda Saraý programma üpjünçiliginiň operatorlaryna jaň etmegiňiz gerek.
Uçýan wagtyňyzy üýtgetmeklik üçin bolsa dessine öňki petegiňizi yzyna gaýtaryp, täze petegi satyn almaly.
Uly adama petek onlaýn satyn alnanda ýaşy 5-den uly bolmadyk 2 ýa-da ondan köp çaganyň ady hem goşulýan bolsa, onda petegiň bahasy çagalar üçin aýratyn tarif bilen hasaplanýar.
Eger-de Saraý programma üpjünçiligniň üsti bilen uly adama petek alnanda çaganyň ady görkezilmese, onda uçuşyň öňüsyrasy howa menziliniň hünärmenleri siziň petegiňize düzediş girizerler.
Sarymsak we sogan: Bu önümler barada täsin hem-de anyk maglumatlar.
Gadymy döwürlerden bäri adamzat jemgyýeti sogan bilen sarymsagy bejergi täsirli önümleriň hatarynda sowuklamany we beýleki keselleri bejermekde peýdalanyp gelýär.
Bu makalada soganyň hem-de sarymsagyň peýdaly aýratynlyklaryny, düzümini we olar baradaky gyzykly faktlary seljereris.
Sarymsagy we sogany olaryň düzüminde fitonsidiň bolmagy baglanyşdyrýar — bu bolsa özbaşdak işjeň madda bolup, patogen mikroblaryny ýok edýär hem-de olaryň boý alşynyň we ösüşiniň öňüni alýar.
Baryp miladydan öňki IV müňýyllykda Ortaýer deňzi sebitiniň ýaşaýjylary soganyň peýdaly aýratynlyklary barada bilipdiler. Bu babatda hatda Heopsyň piramidasynyň içki diwarlarynda-da ilkinji ýazylan maglumatlar saklanyp galypdyr. Mundan başga-da, taryhçylar soganlaryň piramida gurluşykçylarynyň iýmitiniň bir bölegi bolandygyny, şeýle-de ahyretde faraon üçin peýdaly bolup biljek zatlaryň bir bölegi hökmünde peýdalanylandygyny ýazypdyrlar.
Soganyň iýilýän onlarça görnüşinden iň giňden ýaýrany açyk goňur reňkli, turp görnüşli adaty sogandyr. Täsin ýeri, soganyň tagamy onuň ösüp ýetişýän ýerine bagly bolup, ol näçe Günortada ekilse, şonça-da süýji bolýar. Biologik görnüşlerinden we sortlaryndan başga-da sogan iki görnüşe bölünýär: adaty sogan we ýaş sogan.
Sogan bakterisid we antiseptik aýratynlyklaryna eýedir. Türki halklaryň Orta asyr alymy we lukmany Abu Aly ibn-Sina soganyň suwuny dezinfeksiýa etmek, ýaralary we bokurdak agyrylaryny bejermek üçin ulanmagy maslahat beripdir.
Gök önümiň düzüminde: B, C, PP, E witaminleri, şeýle hem marganes, demir we fosfor ýaly minerallar bar.
Immunitet. Soganlardaky fitohimiki maddalar C witamini işjeňleşdiriji hökmünde çykyş edýär.
Ýürek. Sogan antikoagulýant hökmünde işleýär, ýagny gyzyl gan öýjükleriniň birleşmeginiň öňüni alyp, gany suwgaltmaga ýardam edýär.
Anemiýa. Soganyň düzümindäki demir täze gyzyl gan öýjükleriniň öndürilmegine täsir edýär.
Daş asyrynda Günorta-Gündogar Aziýanyň ýaşaýjylary ýabany ösýän sarymsagy naharlaryna goşupdyrlar. Sarymsak 5000 ýyl mundan ozal ösdürilip başlanypdyr diýlip çaklanylýar.
Gyzykly ýeri, sarymsaga iň muşdaklar koreýler we italýanlar hasaplanylýar. Bu ýurtlarda her bir adam günüň dowamynda ortaça 8-12 diş sarymsak iýýär.
Sarymsak marganese, kalsiýe, fosfora, selene, C we B6 witaminlerine baýdyr.
Gan basyşy. Allisin — aterosklerozyň ösmeginiň we tromblaryň döremeginiň öňüni almaga kömek edýän organiki birleşme.
Zäherlenme. Sarymsak agyr metaldan zäherlenmede kömek edýär we zyýanly (toksiki) iş şertleri bilen işleýänler üçin peýdalydyr.
Sagdyn deri we saç. Günde iki diş sarymsak deride tebigy kollagen we elastiniň işläp çykarylmagyny gowulandyryp biler. Şeýle hem, sarymsagyň peýdaly düzümleri derini UF şöhlelerinden goraýar we saçlaryň has gürlenmegine täsir edýär.
«Sogan we sarymsak ýedi derdiň dermany» diýen ýaly aýdylýan halk pähimine ynanyp, infeksiýalara garşy göreşmekde diňe bu iki önüme has bil baglamak ýalňyşdyr. Emma her günde naharyň ýany bilen birnäçe sogan ýa-da sarymsak dişlerini iýmek immunitetiň berkidilmegi üçin zerurdyr.
Üns beriň! Bu makala diňe bir tanyş ediji häsiýete eýedir. Hatda dolulygyna peýdaly hasap edilýän önümleri hem bejergide yzygiderli ulanmak, onuň zyýan etmek ähtimallygyna getirip bilýändir.
Satyn alnan petekleri nädip onlaýn görnüşinde yzyna gaýtarmaly.
Meýilnamanyň üýtgemegi bilen satyn alnan petekleri yzyna tabşyrmak zerurlygy hemmelerde döräp biljek ýagdaýdyr. Şeýle bolan halatynda petekleri yzyna gaýtarmak işine mümkin boldugyndan çalt girişmek gerek. Uçuş gününe çenli näçe köp wagt bar bolsa petegi yzyna gaýtarmak hem-de onuň çykdajysynyň öwezini dolmak şonça-da ýeňildir. «Türkmenportal» habarlar saýty artykmaç çykdaja galmazdan petekleri yzyna gaýtarmak işini ähli taraplaýyn öwrenip, bu maglumatlary siziň bilen paýlaşýar.
Satyn alnan petegi we oňa sarp edilen pul serişdesini töleg geçiren raýatyň (töleg geçirmäge ygtyýar berlen adamyň ýa-da resmi wekiliň) uçuşy ýatyrýandygy hem-de oňa sarp edilen pul serişdesini yzyna gaýtarmak isleýändigi hakynda arzasy esasynda ýerine ýetirilýär;
Howaýollary gullugynyň saýtynda satyn alnan petek diňe şol saýt arkaly yzyna gaýtarylýar;
Petegi yzyna gaýtarmak barada arza bilen ýüz tutmak petek satyn alnanda ulanylan elektron poçta salgysy arkaly amala aşyrylýar.
Uçuşy ýatyrmak hem-de petege sarp edilen pul serişdelerini yzyna gaýtarmak hakynda doldurylan arzanyň nusgasy;
Petegiň elektron görnüşi;
Ýolagçynyň pasportynyň nusgasy(suratly sahypasy);
Ynanylan wekiliň pasportynyň nusgasy(suratly sahypasy);
Petegi satyn almak üçin töleg geçirilen bank kartynyň hereketini tassyklaýan resminama(banky hasabynyň rekwiziti).
Pul birliginiň öwrülmegi esasynda ýüze çykan pul jemlerindäki tapawuda we petegiň pul serişdeleriniň bank kartyna yzyna gaýtarylmagy üçin bankyň hyzmat tölegine;
Uçuş wagtyna 24 sagatdan köp wagt galanda uçuşy ýatymak üçin  töleg kabul edilmeýär;
Uçuş wagtyna 24 sagatdan az wagt galanda ýa-da uçuşdan soň uçuşy ýatyrmak üçin petegiň umumy pul serişdesinden 15% töleg tutulýar;
Degişli pul serişdeleri ähli zerur resminamalar kabul edilenden soň 20 iş günüň dowamynda yzyna gaýtarylýar.
Resmi saýt arkaly satyn alnan petekleri diňe şol saýt arkaly yzyna gaýtaryp bolýar. Häzirki wagtda bu hyzmat Android (1.5.0 wersiýa) ulgamy üçin elýeterlidir. Ýakynda hyzmatyň iOS ulgamyna niýetlenilen görnüşi hem taýýarlanylar;
Petegi yzyna gaýtarmak üçin saýtyň baş sahypasyndaky «Petekleri yzyna gaýtarmak» bölümini saýlamalydyr;
Soňra sahypa petegiň belgisini girizip, «Indiki ädim» bölüminde öz «Altyn asyr» elektron kartyňyzyň ulanylyş möhletini görkezmelidir;
«Petegi tabşyrmak» düwmesine basmak arkaly siziň elektron hasabyňyza, ýagny «Altyn asyr» kartyňyza petegi yzyna tabşyrmagyň şertlerine laýyklykda degişli pul serişdeleri geçiriler. Soňra 1-3 günüň dowamynda bank tarapyndan tölegiňiziň yzyna gaýtarylandygy hakynda SMS habarnamasy ugradylar;
Gatnawyň we ätiýaçlandyryşyň tölegi yzyna gaýtarylýar;
Hyzmatlaryň saklanylandygy üçin 3 manat, yzyna gaýtarylýandygy üçin 5 manat töleg kabul edilýär.
Gatnawyň bahasyndan 10% töleg kabul edilýär.
Hyzmatlaryň saklanylandygy üçin 3 manat, yzna gaýtarylýandygy üçin 5 manat töleg kabul edilýär;
Ätiýaçlandyryşyň tölegi yzyna gaýtarylýar.
Gatnawyň bahasyndan 25% töleg kabul edilýär.
Hyzmatlaryň saklanylandygy üçin 3 manat, yzna gaýtarylýandygy üçin 5 manat töleg kabul edilýär;
Ätiýaçlandyryşyň tölegi yzyna gaýtarylýar.
Petekleri arkaly yzyna tabşyrmaly. Munuň üçin ýolagçynyň pasportynyň nusgasy we kagyz petek talap edilýär;
Awtobus ugranyndan soňra 3 sagat gijä galnyp yzyna tabşyrylan petekleriň umumy töleginden 25% saklanylýar;
Awtobusyň ugramagyna 2 sagatdan köp wagt barka yzyna tabşyrylan petekleriň umumy töleginden 5% saklanylýar;
Awtobusyň ugramagyna 2 sagatdan az wagt barka yzyna tabşyrylan petekleriň umumy töleginden 15% saklanylýar.
Smartfonyň ekranynda «Saray» goşundynyň «Petekler» bölüminde «Sargytlaryň taryhy» atly ýazgy peýda bolar. Elektron petekler şu ýerde yzyna gaýtarylýar;
Petege basmak bilen indiki menýu geçmek bolar. Soňra «Petegi yzyna gaýtarmak» atly ýazga basyp täze penjiräni açmalydyr. Bu ýerde petegi yzyna gaýtarmak hakynda maglumatlar ýerleşdirilýär. Maglumat bilen tanşyp, «Yzyna gaýtarmak» düwmesine basmalydyr.
Soňra elektron poçta salgyňyza hem-de smartfonyň ekranyna petegiň yzyna tabşyrylandygy hakynda habarnama geler.
Saz zehini ýiteldýär.
Saz ähli duýgularyň başlangyjdyr. Ol ynsanyň ruhy ahwalyna özüniň täsirini ýetirip bilýär.  Sazyň ritmi bolsa onuň esasy aýratynlyklarynyň biridir. Ynsan bedeni sazyň ritmine iki hili duýgurlyk görkezýär.  Olaryň birinjisi ritmi eşitmek, ikinjisi bolsa şoňa laýyk hereket etmek bolup durýar. Çünki ynsan bedeninde hem özboluşly ritm bardyr. Muňa mysal edip ýürek urşunyň ritmini görkezmek bolar. Ritm fiziki hereketleriň sazlaşygyny üpjün edýär. Esasan hem ritmi haýal bolan klassik sazlar bedeniň rahatlamagyna, metabolizmik täsirleşmeleriň kadalaşmagyna, dem alyş tizliginiň norma laýyk gelmegine öz oňyn täsirini ýetirýär.
1993-nji ýylyň 14-nji oktýabrynda ABŞ-nyň “USA today” atly gazetinde çap edilen “Mozartyň sazlary zehini ýiteldýär” diýen makala bu ugurda bütin dünýäde örän uly gyzyklanma döredýär. Habar berilmegine görä, Kaliforniýa uniwersitetiniň Newrobiologiýa merkeziniň geçiren ylmy-barlaglaryna laýyklykda käbir sazlaryň adamyň zehinini ýiteldýändigini, ýatkeşligini artdyrýandygyny ylmy taýdan tassyklanylýar.
Häzirki wagtda dünyäniň alym newrologlarynyň we psihologlarynyň aglabasy minutda 60 taktlyk ritimdäki sazlaryň ynsan beýnisiniň gowy işlemegine itergi berýändigini öňe sürýärler. Saz beýniniň sag we çep ýarym şarlarynyň ikisiniň hem doly işlemegine ýardam berip, pikirlenmek, akyl ýetirmek ýaly ukyplary artdyrýar. Ritminiň tizligi minutda 60 takt bolan sazlar diňlenileninde beýniniň işleýiş kuwwatlylygynyň öňküsinden 5 esse ýokarlanýandygy tassyklanylýar. Meşhur bolgar psihology George Lozanow özüniň işläp taýýarlan öwreniş ulgamynyň üsti bilen ritmi 60 taktdan ybarat klassik sazlar arkaly daşary ýurt dilini çuňňur öwrenmegiň mümkindigini aýdýar. Bu ulgam arkaly okuw ýylynyň dowamynda öwreniljek daşary ýurt sözleriniň ählisiniň bir günde öwrenilip bolýandygyny öňe sürýär. Ol dersiň dowamynda okuwçylaryna pessaý sesde klassik sazlary diňledýär.  Öz okuwçylary bilen geçiren bu barlaglarynyň netijesinde ýetişigiň 92% bolandygy tassyklanylýar. Lozanow  klassik sazlary diňläp öwrenilen maglumatlaryň 85–100%-niň dört ýyldan gowrak wagt geçeninden soňra hem ýatda galýandygyna güwä geçýär.
ABŞ-nyň Demirgazyk Teksas uniwersitetinde geçirilen barlaglaryň netijesine ser salsak, sazyň bilim öwrenmekde nähili möhüm ähmiýete eýedigine göz ýetirmek bolýar. Uniwersitetiň talyplaryny üç topara bölýärler. Üç toparyň üçüsinde hem bir meňzeş sorag testini geçirýärler. Emma birinji topara test soraglaryny çözýän wagtlary Mozartyň sazlaryndan birini diňledýärler. Seljermede birinji toparyň görkezen netijesi ikinji we üçünji toparlaryňkydan has gowy bolýar. Barlag iki-üç gezek gaýtalanyp geçirilýär we olaryň ählisinde hem saz diňläp soraglara jogap berýän toparyň gowy netijeler görkezýändigine şaýatlyk edilýär. Mundan başga-da, häzirki wagtda dünýäde ýörite saz terapiýalarynyň, ýagny sazyň üsti bilen keseli bejermek ýaly usullaryň giňden ulanylýandygy hemmä mälimdir.
Eýsem, ähli žanrdaky sazlary diňlemeklik peýdalymy?! Sazyň adama peýdasy bolup bilşi ýaly, käbir sazlaryň adamyň ruhy dünýäsine, eşidiş ulgamyna zyýany hem bardyr. Mysal üçin çalt ritmdäki rok, jazz žanrly sazlaryň hatda haýwanlara we ekinlere hem zyýanynyň bardygyny ylym doly tassyklaýar. Şonuň üçin hem sazy pessaý sesde diňlemeli, onuň biziň ruhy dünýämize ýakynlygyna üns bermeli we diňleniljek saz saýlap seçilmelidir.
Saz çalmak bilen meşgullanýan okuwçylaryň derslerine ýetişigi gowy bolýar. Hatda beýlekilerden tapawutlanýan ýagdaýlary hem az bolmaýar. ABŞ-nyň iň gowy üç mekdebinde saz derslerine örän ähmiýet berilýär. Wengeriýa, Ýaponiýa, Gollandiýa ýaly ýurtlaryň ählisiniň bilim ulgamynda saza aýratyn çemeleşilýär. Çünki sazdan baş çykarýan  ýaşlaryň pikirleniş, akyl ýetiriş ukyplary hem tapawutly bolýar. Olarda aýratyn üşüklilik kemala gelýär.
Taýýarlan Şageldi Ýabanow.
Sendwiç panelleri ― gurluşyk çykdajylaryny azaltmagyň açary.
Sendwiç panelleri senagat, täjirçilik we hojalyk meselelerini çözmekde möhüm gurluşyk materialydyr. Bulardan başga-da sendwiç panelleri oňyn oýlap tapyş hem-de innowasion gurluşyk serişdesi hasaplanylýar. Olar bu ugurdaky birnäçe materiallardan arzanlygy hem-de funksionallygy bilen tapawutlanýarlar. Häzirki wagtda materialyň bellenilen galyňlygyna, ölçegine we daşky bölekleriniň bezegine görä dürli görnüşlerini satyn almak bolýar.
Material daşky görnüşi boýunça içi dykyzlaýjy bilen üpjün edilen kassetany ýada salýar. Birnäçe metal gatlaklaryň we dykyzlaýjynyň hasabyna bu material binany sesden goramakda hem-de gyzgynlygy saklamakda ýokary görkezijä eýedir. Üçgatlaklaýyn gurluş birnäçe temperatura täsirlerine durnuklylygy we mümkin bolan mehaniki zeper ýetirmelerden goraglylygy emele getirýär.
diwarlyk;
üçeklik.
binanyň haýsy böleginde ulanylýandygyny;
sebitiň klimat aýratynlyklaryny.
göni (esasy binýatlyk);
burçlaýyn, olar arkaly jaýyň burç bölegini döredip bolýar.
taraplary birmeňzeş ölçegli;
taraplary dürli ölçegli.
Mary şäherinde ýerleşýän «Ak hünji» hojalyk jemgyýetinde sendwiç panelleriniň, şeýle hem penopolistiroldan (EPS) ýylylyk geçirmeýän we bezeg maksatly gurluşyk materiallarynynyň önümçilik işleri ýola goýuldy. Türkmenistanda gurluşyk materiallaryny öndüriji öňdebaryjy «Ak hünji» hojalyk jemgyýetinde sendwiç panelleriniň önümçiliginde döwrebap we ýokary hilli tehnologiýalar ulanylýar.
Hojalyk jemgyýetiniň hünärmenleri bu panelleriň ilat arasynda uly islege mynasyp bolmagynyň sebäbini olaryň üçek hem-de diwar gurluşygynda ulanmak üçin bahasynyň arzanlygy, tiz timarlamak mümkinçiligine eýeligi, ýokary hilli ýylylyk geçirmeýän häsiýetliligi bilen düşündirýärler. Paneliň galyňlygy bina edilýän desgada ýylylyk geçirmezlik üçin zerur bolan talaplara laýyk getirilýär.
Şeýle hem sendwiç panelleriniň agramynyň ýeňilliginiň hasabyna desganyň esasy binýadyna düşýän agram azalýar. Bu bolsa öz gezeginde desgany dikeltmek we gurmak üçin çykdajylary azaldýar.
Sendwiç panelleri dürli göwrümli sowadyjylaryň we doňduryjylaryň, ammar toplumlarynyň, senagat desgalarynyň, söwda merkezleriniň, sport desgalarynyň, metal karkas esasynda gurulýan binalaryň we desgalaryň gurluşygynda ulanylýar.
«Ak hünji» hojalyk jemgyýeti Türkmenistanyň içerki bazarynda gurluşyk materiallaryny ilata hödürlemekde mynasyp orny eýeleýär.  Bu bolsa hojalyk jemgyýetiniň bu ugurda toplan tejribesinden hem-de ilat arasynda uly ynam gazanandygyndan habar berýär.
Seniň täleýnamaň (08.07.2019 - 14.07.2019).
Iş ýerleriňizde aladaňyz ýetik bolar. Olardan baş alyp çykmak üçin öý işleriňizi biraz wagt gapdala goýmaly bolarsyňyz. Geljek hepdede ýyldyzlar maşgalaly jöwzalara kärdeşleriňiz bilen çylşyrymly ýagdaýlar dörände hökman ylalaşyk gazanmalydygyny duýdurýarlar. Bu döwürde täze tanyşlyk açmak üçin guralýan duşuşyklardan gaça durmaň.
Ýyldyzlar seretanlara geljek hepdede syýahatçylyk meýilnamalarynyň üstünlikli amala aşjakdygyny wada berýärler. Ýyldyzlar size öýde oturmazlygy, az wagtlyk hem bolsa gezelenje çykmagy maslahat berýärler. Geljek hepdede karz serişde bermekden ýa-da almakdan saklanmak maslahat berilýär. Çagalara ünsli boluň. Olaryň özüni alyp barşyna, tertibine gözegçilik ediň.
Ýyldyzlar geljek hepdede sünbüleleriň özüne bolan ynamynyň pese düşjekdigini duýdurýarlar. Ony pugtalandyrmagyň wagty geldi. Munuň üçin dostlaryňyz bilen köpräk duşuşyň we käbir uly göwrümli işleri maslahatlaşyň. Eger-de mümkinçiligiňiz bolsa, täze tanyşlyklary açýan oturlyşyklary ýola goýuň. Maliýe tarapdan kän elpe-şelpelige ýol bermäň. Bu döwürde saglyk ýagdaýyňyza aýratyn üns bermegi ýatdan çykarmaň.
Hepdäniň dowamynda aýratyn-da, ikinji ýarymynda işewürlige degişli teklipler edilse, ondan ýüz öwürmäň. Dynç alyşlyk üçin oturlyşyklara, baýramçylyga, doglan günlere çakylyk gelmegi mümkin. Ýalňyz mizanlara söýgi teklipleri bolar. Käbir teklipler sizi geň galdyrar. Munuň üçin gaharlanmaň. Netijäni gowy seljerip, ondan soň jogap bermäge synanyşyň. Bu döwürde öz saglygyňyza aýratyn ünsli boluň.
Öňden dowam edip gelýän meseleleri geljek hepdede çözmäge çalşyň. Bu döwür öýde abatlaýyş işlerini geçirmek üçin hem oňaýlydyr. Gyzykly kitaplary köpräk okaň. Ýyldyzlar akraplara geljek hepdede kämilleşdiriş okuwlaryna gatnamagyň has peýdaly boljakdygyny duýdurýarlar. Agşamlaryna sport bilen köpräk meşgullanyň, tebigata, çagalar bilen seýilgählere gezelenje çykyň.
Ownuk meselelere äsgermezçilik etmäň. Siziň geljekki üstünligiňiz şolara bagly bolar. Geljek hepdede ýyldyzlar kowuslara işde düşünişmezlikleriň döremezligi üçin kärdeşleri bilen azrak pikir alyşmagy maslahat berýärler. Geljek hepdede ýol hereketinde seresaplylygy elden bermäň, iş we maşgala babatdaky işleriňize ünsli boluň. Maşgala bolup tebigatda dynç almakdan gaça durmaň.
Geljek hepdede ýyldyzlar jedilere dynç almagy maslahat berýärler. Size nähilidir bir şowlulyk garaşýar, esasy zat ony wagtynda duýmagy başarmalysyňyz. Ýakynlaryňyz bilen düşünişmezligiň bolmagy mümkin. Eger-de hakykat siziň tarapyňyzda hem bolsa, geçirimli bolmaga, düşünişmäge çalşyň. Ähli işlere parasatly çemeleşseňiz rowaçlyk size ýar bolar.
Geljek hepdede hutlar öň başa barmaz diýip pikir edýän işleriniň, maksadynyň rowaç tapýandygyna göz ýetirerler. Bu esasan iş meselesine degişlidir. Geljek hepdäniň ikinji ýarymy maliýe tarapdan girdejiňiziň köpelmegi mümkin. Olary özüňize däl-de ýakynlaryňyz üçin sarp ediň. Wagty gelende çykdajyny artygy bilen ödärsiňiz. Ýagşylyk ýagşy gylyk diýmekdir, ýagşylyk etseňiz ol hiç wagt ýerde galýan däldir.
Seniň täleýnamaň (15.07.2019 - 21.07.2019).
Geljek hepdäniň dowamynda, jöwzalaryň durmuşynda garaşylmadyk şatlykly wakalar bolar. Sowgatlar sizi begendirer. Häzirki wagtda size dynç almaga gitmegiň zerurlygy ýok. Işiňizde kynçylyklardan gaçmaň, ýakyn wagtda ähmiýetli ýygnaklara gatnaşarsyňyz. Gurluşyk etmek ýa-da öýüňizi tämizlemek ýaly işlere uly ähmiýet berip, maşgalaňyzyň isleglerine ünssüz bolmaň.
Geljek hepdäniň dowamynda siziň maşgalaňyzda asudalyk höküm sürer. Siz indi öz durmuşyňyza köpräk üns berip bilersiňiz. Özüňize ünsli boluň, saglygyňyza serediň. Wezipeli sünbüleler, üstünlik gazanmaga howlugyň, bu size şatlyk getirer. Ýolbaşçylaryňyz siziň işleriňiz bilen gyzyklanarlar. Bu döwürde siziň işiňizde we durmuşyňyzda täzelikler bolar.
Siz öz duýgularyňyza ynanyp bilersiňiz. Ýakyn adamlaryňyz bilen araňyzda jedelleriň bolmagy mümkin. Wezipeli mizanlar üçin bolsa geljek hepdede täzelik bolar. Siz islendik işi üýtgetmäge girişip bilersiňiz. Size syýahat etmek üçin çakylyk gelip gowşar. Geljek hepdede ýeke ýaşaýan mizanlara söýgi meselesinde şowlulyk bolar. Çakylykdan ýüz öwürmäň, gatnaşyklary ýygjamlaşdyryň.
Size iş we durmuş aladalaryňyz rahatlyk bermeýär. Akraplar üçin bolsa häzirki wagtda rahatlyk aýratyn zerurdyr. Has gowusy, geljek hepdede öz daşky görnüşiňizi üýtgetmek, oňa käbir özgertmeleri girizmek hakynda oýlanyň. Işiňizde aladalardan biraz daşlaşyp, dynç almaga synanyşyň. Dynç günleri maşgalaňyz bilen seýilgählere gezelenç etmäge çykyň. Duşuşyklary guraň.
Geljek hepdäniň dowamynda sizde käbir ýaramaz duýgularyň döremegi mümkin. Şonuň üçin oýlanyşykly hereket ediň. Öz ýakyn görýän adamlaryňyz bilen şadyýan we mähirli gatnaşyklaryňyzy hem-de söhbetdeşlikleriňizi dowam etdiriň, çünki ol size güýç-kuwwat berer. 19-njy hem-de 21-nji iýulda siziň durmuşyňyzda käbir oňyn üýtgeşmeleriň bolmagyna garaşylýar. Geljek hepdede karz pul almak maslahat berilmeýär.
Daluwlar öz etmeli işlerini takyk meýilleşdirmelidirler. Siziň durmuşyňyzyň has gowulaşjakdygyny ýyldyzlar wada berýärler. Sizde daşary ýurda gitmek, täze tanyşlyk açmak ýaly duýgularyň döremegi mümkin. Bu döwürde ýakyn garyndaşlaryňyz bilen ysnyşykly gatnaşykda boluň. Saglyk ýagdaýyňyza seretmegi unutmaň. Sport bilen köpräk meşgullanyň.
Geljek hepdäniň dowamynda siziň halaýan baýramçylygyňyz bolar. Wezipeli hutlaryň durmuşynda täzelige garaşylýar. Abraýyňyz ýokarlanar. Siziň üçin durmuşda nätanyş adamlar bilen tanyşmak hem-de gowy gatnaşyklary guramak mümkinçiligi dörär. Ýyldyzlar geljek hepdede size halaýan işleriňiz bilen meşgullanmagyňyzy maslahat berýärler. Sport bilen köpräk meşgullanyň, bu siziň saglygyňyzyň kepilidir.
Seniň täleýnamaň (5.08.2019 - 11.08.2019).
Hamallar geljek hepdede seljerme işleri bilen köpräk meşgul bolmaly bolarlar. Siziň üçin geljek hepde maliýe meseleleri babatynda biraz çylşyrymly bolar. Maşgala býujetiňizde serişdeleriň oňyn hem-de ýerlikli özleşdirilmezligi sizi biraz alada goýar. Howatyrlanmaň, bu wagtlaýyndyr, hepdäniň ahyryna çenli ähli zat ýerbe-ýer bolar. Öz işine aşa berlen hamallara geljek hepdede hünär basgançagynda beýgelme mümkinçiliginiň bardygyny ýyldyzlar duýdurýarlar.
Geljek hepdede sowurlaryň garaşýan netijeli işleri ugruna bolar, garaşylmadyk peýdalary gazanarsyňyz. Ýakyn günleriň içinde siz öz ukyplaryňyzy täze zatlarda synap görmelisiňiz, öý bezegleriňizde bir zatlary üýtgedip görüň ýa-da işiňizde täzeçe usullary tapyň we ulanyň. Ýaş sowurlar howaýylykdan daş durmalydyrlar. Çünki durmuşyň köp bölegi entek siziň öňüňizde. Onuň manyly bolmagynyň hut siziň özüňize bagly bolup durýandygyny unutmaň.
Jöwzalar üçin geljek hepde garaşylmadyk wakalara baý bolar. Duýdansyz maliýe girdejileriňiziň artmagy mümkin. Wezipeli adamlaryň goldawy sizi täze üstünliklere ruhlandyrar. Şäheriň daşyna, tebigata çykyp maşgalaňyz bilen dynç alyň, boş wagtyňyzy netijeli geçirmeklige synanyşyň. Iýmit düzgünleriňize ünsli boluň. Saglygyňyz hakynda öňünden alada ediň. Geljek hepde durmuşda ýaryny gözleýän jöwzalar üçin aýratyn oňaýlydyr.
Esetleriň durmuşynda geljek hepdäniň wakalary aýratyn ýatdagalyjy bolmaz. Işiňizde we öýde özüňizi rahat we kanagatly alyp baryň. Bu siziň işleriňiziň şowly dowam etmeginiň, maşgalada asuda durmuşyň höküm sürmeginiň özenini düzýändir. Ýakynlaryňyzy täze işlere ruhlandyryň, olara goldaw beriň. Dynç günleriňizi öz islegiňize görä geçiriň. Ýolbaşçylaryňyzyň şu hepdede täze taslamanyň üstünde işlemegi teklip etmegi hem mümkin.
Sünbüleler geljek hepdede ýaltalyga, biperwaýlyga ýol bermeli däldirler. Öň başyny başlap, tamamlamadyk taslamalaryňyzyň üstünde işläň, ony soňuna çenli dowam etdiriň. Ýakynlaryňyzyň haýyşlaryny ýerine ýetirmeklige çalşyň. Geljek hepdede başyna baran ähli işleriňiziň ugruna boljakdygyny, üstünligiň garaşýandygyny ýyldyzlar duýdurýarlar. Dynç günlerinde maşgalaňyz bilen birlikde tebigata çykmak ýa-da arassa howada gezelenç etmek netijeli bolar.
Akraplar geljek hepdede özleriniň ýyldyzlarynyň goldawyna hemmetaraplaýyn bil baglap bilerler. Çünki geljek hepde akraplar üçin düşümli bolar. Ähli meselelere işjeň çemeleşiň, bu geljekki üstünlikleriňizi kepillendirýär. Geljek hepde resminama işleri, geleşikleriň baglaşylmagy, hyzmatdaşlaryň gözlegi babatynda oňaýlydyr. Dynç wagtyňyzda täze güýmenjeleriň gözleginde boluň, tebigata çykyň.
Geljek hepdede ýakynlaryňyzyň ýa-da dostuňyzyň düşnüksiz hereketleri sizi biraz biynjalyk eder. Aşa üns bermäň. Rahat we asuda ýagdaýda bolmaklyga synanyşyň. Resminamalar bilen işleýän kowuslar seresaplylygy we ünslüligi elden bermeli däldirler. Öňdebaryjy tejribelere ünsli boluň. Dynç günleri gündelik işiňizden uzaklaşyň we saglygyňyzyň aladasyny ediň. Tebigata gezelenje çykyň, duşuşyklary guraň.
Jedileriň geljek hepdede ownuk maşgala we hojalyk aladalary köp bolar. Çagalara ýa-da ýaşuly garyndaşlaryňyza ýakyndan kömek ediň. Şol birwagtyň özünde özüňiziň hünär ussatlygyňyzy ýene-de bir gezek subut etmeli bolarsyňyz. Ýolbaşçylaryňyz bilen jedelleşmäň we wakalary öz akymyna goýberiň. Maşgala agzalaryňyz bilen hoşamaý boluň. Dynç alyş günlerini saglygyňyz üçin peýdaly we ýakymly işler bilen geçiriň.
Daluwlar geljek hepdede ýadamaly däldirler, tersine köpräk güýç toplamaly bolarlar. Hereketde boluň, kompýuteriň başynda aşa köp oturmazlyga synanyşyň. Hepde öz üstüňizde işlemek, daş keşbiňizi üýtgetmek ýa-da daşary ýurt dilleri okuwlaryna başlamak üçin oňaýlydyr. Öýde abatlaýyş işlerine başlaň. Oňa maşgala agzalaryňyzy hem işjeň çekiň, bu elbetde, agzybirligiňiziň hem-de jebisligiňiziň has-da berkemegine ýardam eder.
Hutlaryň geljek hepdede biraz ýürek gysdyryjy ýagdaýlara düşmekleri mümkin. Siz bu ýagdaýy täze kitaplary okamak, şahsy döredijilik ýa-da özboluşly hem-de ýakymly filmleriň görülmegi bilen üýtgedip bilersiňiz. Ýakyn günlerde zerur bolan resminamalaryňyzyň düzedilmegine, täze pikirleriň ýa-da geljek üçin meýilnamalaryň düzülmegine girişiň. Käbir hutlara geljek hepdede lukmana ýüz tutmak has bähbitli bolar.
Serdar Azmun indiki möwsümde haýsy toparda çykyş eder?
Türkmen futbol janköýerleriniň içinde Russiýanyň Premýer ligasynda çykyş edýän Serdar Azmuny tanamaýan ýok bolsa gerek. Serdar Azmun häzirki wagtda Russiýanyň Premýer Ligasynyň parlak ýyldyzlarynyň biri bolmak bilen, soňky wagtlarda transfer täzelikleriniň hem ilkinji hatarlarynda durýar. Bu ýagdaý ilkinji nobatda Sankt-Peterburgyň «Zenidi» bilen oýunçynyň arasyndaky şertnamanyň möhlediniň dolmagy bilen baglanyşyklydyr.
Geçen möwsümde daşary ýurt oýunçylaryň içinde çempionadyň taryhynda iň köp pökgi geçiren oýunçy bolmagy başaran ezber futbolçyny düzüminde görmek isleýänleriň hatarynda daşary ýurt metbugat serişdeleriniň habar bermegine görä Italiýanyň «Ýuwentusy», Fransiýanyň «Liony» ýa-da Angliýanyň «Nýukasly» ýaly Ýewropa çempionatlarynyň  futbol toparlary bar. «Sky Sport Italianyň» nygtamagyna görä, Azmun Ýuwentus topary tarapyndan ileri tutulýan oýunçylaryň biri bolup durýar. Çeşmäniň habaryna görä, hüjümçini toparyň düzüminde onuň baş tälimçisi Massimiliano Allegri görmek isleýär.
Şol bir wagtyň özünde-de Sank-Peterburgyň «Zenidiniň» hem öz ýyldyzyny goýberesi gelip duranok, çünki Peterburgyň futbol topary Ýewropa ligasynyň 1/16 final oýunlaryny ýeňmekde Azmunyň kömegine bil baglaýar. Şol duşuşykda «Zenit» Ispaniýanyň çempionadynda çykyş edýän «Betis» topary bilen ýüzbe-ýüz bolar. Şeýle-de topar içerki çempionatda altyn medallary gazanmak boýunça toparyň öňünde goýlan esasy wezipesini hem çözmelidir. «Zenidiň» ýolbaşçylary we onuň baş tälimçisi Sergeý Semak häzirki wagtda Azmunyň esasy düzümiň aýrylmaz oýunçysydygyny aç-açan aýdýarlar.
Ýakynda Azmunyň öz geljegi baradaky pikiri belli boldy. Ony Russiýanyň «Matç TW» teleýaýlymynda göni efirde toparyň baş tälimçisi Sergeý Semak beýan etdi. Tälimçiniň aýtmagyna görä, Serdar möwsümi «Zenitde» tamamlamak, soň bolsa tomusda erkin agent hökmünde başga bir topara geçmek isleýär.
Eger Serdar Azmun indiki möwsümde täze topara geçse, onda «Zenidiň» öňünde onuň ýerini tutup biljek täze hüjümçini tapmak zerurlygy döreýär. Her nämede bolsa, ýene-de 6 aýdan oýunçy bilen toparyň arasyndaky şertnamanyň möhledi dolýar. Bu möhlede çenli bolsa «Zenit» elbetde oýunçyny toparda alyp galmak üçin tagalla baryny eder. Soňky netijede, öz futbol durmuşyny haýsy toparda  dowam etdirjegi baradaky karary Serdaryň özi almaly bolar. Elektron habar beriş serişdeleriň ýazmagyna görä toparlaryň arasynda gepleşikler dowam edýär, biz janköýerlere bolsa diňe garaşaýmak galýar.
Siz arassa derini gowy tanaýaňyzmy?
Gündelik durmuşda deri önümlerini satyn aljak bolanymyzda köp pikirlilik bilen ýüzbe-ýüz bolýarys.
Deriniň ýerini tutujylara nähili atlandyrmalar berseler-de, ol hiç haçan arassa deri ýaly bolup bilmeýär.
Şonuň üçin biziň ählimiz hut deriden ýasalan önümleri saýlaýarys. Ýöne kä halatlar deriniň ýerini tutýan zatlardan ýasalan önümler edil arassa deriden ýasalan önümlere örän çalymdaş bolýar.
Şu ýerde olary nädip tapawutlandyrmaly diýen sorag ýüze çykýar. Geliň ony anyklalyň.
Şeýlelik bilen, arassa deri – dessury hojalyk ýa-da senagat kärhana şertlerinde gönleriň eýlenmegi bilen alnan, gymmat, berk, maýyşgak we uzak wagtlap hyzmat edýän materiýaldyr. Deri dürli pudaklarda ulanylyp bilner, egin-eşik we aýakgap önümçiliginden, kitap daşlyklarynyň we beýleki ownuk kanselýar harytlaryndan başlap, tä mebelleriň ýüzlüklerine we ş.m. çenli ulanylyp bilner.
Emeli usulda ýasalan deri diýmek bolsa, trikotaž ýa-da mata, dokama däl polotnonyň üstüne çalynan polimer plýonkaly örtük. Polimeriň giň ýaýran görnüşi polwinilhlorid (pwh) hasaplanylýar, onuň ýokarky gatlagy howa geçirmeýär.
Biziň gepleşik dilimizde ýene bir täze dörän söz “Eko deri”. “Eko deri” näme?  Eko deri – ýokary tehnologiki materiýal, emeli usulda ýasalan derinden tapawutlykda deriniň bu görnüşi howa geçirýär we poliwinilhlorid (pwh) goşulmazdan ýasalýar. Ulanyş prosesinde bolsa, polimer plýonkadan zyýanly serişdeler bölünip çykmaýar, olar ekologiki hasaplanylýar. Olaryň arasyndan mikro deşikler geçýär, hut şonuň üçin eko deri howa we suw buglaryny geçirýär, ýöne üsteligine-de ol suw geçirmeýär.
Deri önümlerini öndürmek üçin ulanylýan materiýallaryň üçüsiniň ählisi hem bütinleý meňzeş diýen ýaly. Hakyky arassa deriniň artykmaçlygy nämede we ony adaty satyn alyjy nädip tapawutlandyrmaly? Bu ýerde biziň ýerli öndürijilerimiziň tejribeli hünärmenleriň pikirine esaslanmaly bolýarys.
“Aksuw” kärhanasy 12 ýylyň dowamynda Türkmenistanda iri deri kärhanalaryň biriniň eýesi hasaplanylýar, olar dürli reňkde arassa derini öndürýärler. Önümçilikde iň täze italýan we türk enjamlary ulanylýar.
Arassa deriniň tapawutlandyryjy häsiýeti – bu onuň tebigy sähel duýulýan ysy hasaplanýar, mundan tapawutlylykda emeli usulda ýasalan deriniň ysy sintetiki materiýallaryňka meňzeş bolýar. Ys örän duýulýar.
Önümi elläp görüp we biraz elde saklap anyklamak hem mümkindir, eger ol arassa deri bolsa, tiz ýylaýar we birnäçe wagtlap siziň beren ýylylygyňyzy saklap biler, eko deri ýa-da emeli usulda ýasalan deri bolsa ýylylygy geçirmeýär we saklamaýar, şonuň üçin ol salkynlygyna galýar.
Arassa deriniň daşky görnüşi – gaýtalanmajak we üýtgeşik nagyşy bolýar, emeli usulda ýasalan deride bolsa, nagyşlar birmeňzeş bolýar.
Arassa deri ýumşak we maýyşgak bolmaly, basylan ýa-da çekilen ýagdaýynda başdaky şekiline tiz gelmeli. Eplenýän ýerlerinde arassa deri öz reňkini üýtgetmeýär, munuň tersi, emeli usulda ýasalan deride kiçiräk ýygyrtlar galýar.  Arassa deriniň ters üst tekizligi mahmal ýaly bolýar, zamşany hem ýatladýar.
Şeýle-de, hökmany suratda gyrasyna hem üns beriň, sebäbi arassa deriniň gyrasy bitekiz we büdür-südür bolýar, emeli usulda ýasalan deriniň bolsa gyrasy örän tekiz  we ýylmanak kesimi bolýar. Arassa deriniň ýylmanagynda öz arasynda özara örülen süýümleri görmek bolar. Eger olaryň deregine mata esasy, trikotaž ýa-da dokma däl materiýal bolsa, şübhesiz bu deriniň ýerini tutujydyr.
Materiýalyň nusgasy satyn alyşda örän peýdaly we wajyp element. Eger haryda taýýarlanan materiýalynyň nusgasy goýlan bolsa, figura romby arassa deri, adaty romb bolsa, deriniň ýerini tutujy diýmekdir.
Suw arassa deriniň üstüne düşende ol siňýär we deride onuň üstünden suw ýitýänçä suwuň yzy galýar. Emeli usulda ýasalan deri suwy siňdirmeýär. Bu usuly kurtka, plaş we ş.m. ýaly ýokary egin-eşikleri satyn almakda ulanyp bolar.
Deriniň oda garşy durup bilijiligi. Eger arassa derä ot ýetirilse, ol ýanmaýar, kem-kemden ýygrylyp, kakadylma meňzeş ysy bölüp çykarýar diýen teoriýa hem bar, ýöne seresap bolmaly, sebäbi deri önümleri anil örtügi bilen işlenilýär, arassa deri hem ýanyp biler. Arassa deriden tapawutlykda, emeli usulda ýasalan deri oda ýetirilen halatynda şol pursatda tutaşýar we yzy plastik gutular ýaly ýanýar we örän ýiti ys çykarýar. Önümi zaýalamazlyk üçin beýle tejribeleri örän seresaplyk bilen geçirmeli. Üsteligine-de arassa deri-de oduň uzak wagtlap täsirinde şekilini üýtgedýär.
Şeýlelik bilen, “Aksuw” kärhananyň hünärmenleriniň hödürlän esasy alamatlaryna eýerip,  her bir adam arassa derini emeli usulda ýasalan derini tapawutlandyryp biler, bu bolsa onuň indiki satyn almagynda örän peýdaly bolar.
Kärhananyň önümleri bilen has giňişleýin tanyşmak üçin berlen salgylanma boýunça geçiň.
Siz salgytlar barada näme bilýärsiňiz?
Bu makalada biz siz bilen maliýe sowatlylygyň bölümi bolan, salgytlar we onuň görnüşleri hem-de göterim derejeleri barada gürrüň ederis. Bir - birinden tapawutly  bolan salgytdan başgada  ýygym, paçlar we gaýry tölegler hem bolýar. Başda salgytlar, ýygymlar  we gaýry tölegler bir-birinden düýpli tapawutlanmaýardylar, ykdysadyýetiň ösmegi bilen, ykdysatçylar salgyt salma ulgamyna ähmiýet berip bulary bir - birinden tapawutlandyrmaly boldylar.
Salgyt – döwlet işini maliýe taýdan üpjün etmek maksady bilen, döwlet tarapyndan bellenýän we edara görnüşli we şahsy taraplardan alynýan, Döwlet býujetine gelip gowuşýan hökmany, hususy muzdsyz tölegdir.
salgyt töleýjileriň topary;
salgyt salynýan binýat - ;
salgyt özeni;
salgyt möçberi (möçberleri);
salgydy hasaplamagyň we tölemegiň möhletleri we tertibi.
Salgyt kanunçylygynda göz öňünde tutulan salgyt töleýjiniň hukuklary;
salgyt edarasyndan we salgyt hukuk gatnaşyklaryna gatnaşýan beýleki ygtyýarly edaralardan Türkmenistanyň salgyt kanunçylygyny ulanmak meseleleri boýunça düşündiriş almaga;
degişli esaslary bolanda, salgyt ýeňilliklerinden peýdalanmaga ýa-da olary peýdalanmakdan ýüz öwürmäge;
özünde geçirilen salgyt barlaglarynyň we ýerinde seretmekligiň netijeleri boýunça ykrarhatlary bilen tanyşmaga we olar boýunça düşündiriş bermäge;
salgytlaryň artyk tölenen (töletdirilen) möçberleriniň öz wagtynda başga salgytlar boýunça tölegleriň hasabyna hasaplaşyga alynmagyna ýa-da yzyna gaýtarylmagyna;
salgyt syryny berjaý etmegi talap etmäge;
salgyt salynýan binýatlary hasaba almakda, salgydy hasaplamakda we tölemekde goýberilen ýalňyşlyklary özbaşdak düzetmäge;
Salgyt kanunçylygynda göz öňünde tutulan salgyt töleýjiniň borçlary;
kanunda bellenen salgytlary tölemäge;
salgyt edarasynda hasapda durmaga;
salgyt kanunçylygynyň ýüze çykarylan bozulmalaryny düzetmek baradaky talaplaryny ýerine ýetirmäge.
Salgyt beýannamasy salgyt töleýji tarapyndan berilýän we salgydy hasaplamak we (ýa-da) tölemek üçin zerur bolan salgyt hasabaty.
Size nähili gyzdyryjy gerekdigini nädip çözmeli?
Häzirki zaman senagaty ýaşaýyş jaýlaryny gyzdyrmak üçin serişdeleriň köp görnüşini hödürleýär. Eger öňki görnüşler adaty spiral gyzdyryjylar bilen çäklenen bolsa, indi bu köpdürlilik gözüňi dokundyrýar. Öz öýüň üçin aljyraman nädip has “dogry” gyzdyryjyny saýlamaly? Bu soragy has aýdyňlaşdyrmak üçin biz Türkmenistanyň bazarynda eýýäm 10 ýyldan bäri klimat ulgamynyň satuw we gurnama pudagynda öz hyzmatlaryny üstünlikli hödürleýän “Salkyn otag” kärhananyň hünärmenlerine ýüz tutduk.
Kärhana hünärmenleriniň belleýşi ýaly, ilki bilen adamzat häli şindi ideal gyzdyryjylary döretmändigine düşünmek gerek. Aşakda gürrüňi ediljek her bir serişdeleriň artykmaçlyklary we kemçilikleri bar, olaryň her birini kesgitli şertlerde we otaglarda ulanmak has ýerlikli bolar.
Soňky ýyllaryň dowamynda iň giň ýaýran görnüşleriň biri-ýagly radiator. Ol tygşytly, howpsuz, haýal sowaýar (özi hem uzak wagtlap gyzýar we otagy haýal gyzdyrýar), howany guraklandyrmaýar hem diýip bolar we otaglardaky kislorody “ýakmaýar”, galmagalsyz. Otaglary ýeterlikli derejede gyzdyryp bilýär we temperatura kadalaşdyryjy termostatyň hasabyna gije-gündiz ulanylyp bilner. Kemçiligi - onuň agyrlygy we ykjamlylygyň pesligi. Ýagly gyzdyryjyny ondan ýagyň akýandygyny ýüze çykarsaňyz ulanmak bolmaýar – bu ýagdaý ýangyna getirip biler.
Iň girdejili, ýöne rasional däl görnüş – spiral gyzdyryjysy hasaplanýar. Olar otagy örän çalt, ýöne deň dereje gyzdyrmaýar, üstesine-de onuň birnäçe howply häsiýetleri bar. Ol otagdaky kislorody güýçli “ýakýar“, howany guraklandyrýar, enjamyň has gyzmagynyň öňüni alýan awtomatiki termostaty ýok, agdarylan ýagdaýynda ýangyna sebäp bolup biler, ýanan tozanyň ýa-da plastikanyň ýakymsyz ysyny ýygy – ýygydan çykarýar (eger korpusy pes hilli materiallardan ýasalan bolsa). Şeýle-de spiral “peçleri” elektrik energiýasyny örän köp sap edýär.
Infragyzyl gyzdyryjylary howany däl-de daş-töwerekdäki enjamlary gyzdyrmak üçin ulanylýan ýerler üçin örän amatlydyr. Bu ýagdaý kwars turbajyklaryň ýa-da kwars çyrajyklaryň çykarýan infragyzyl şöhlelenmäniň hasabyna bolup geçýär. Bu görnüşli gyzdyryjylaryň daşky görnüşi köpdürlidir: käbirleri adaty spiral gyzdyryjylary ýatladýar, käbirleri bolsa aýna, potolok ýa-da diwar panellary emele getirýär, käwagt  bolsa suratlaryň ýa-da şpalýerleriň astynda bezelen bolup biler.
Infragyzyl gyzdyryjylary ýaşaýyş jaýlaryny, aýratyn hem ýatylýan otaglary hemişelik gyzdyrmak üçin ulanmaklyk maslahat berilmeýär, sebäbi olaryň şöhlelenmesiniň adama edýän täsiri doly öwrenilmedik. Bu görnüşli gyzdyryjylary jaýyň açyk eýwanlarynda, hammam otaglarynda, açyk telärlerde gurnamak has ýerlikli bolar. Satyn alnanda uzak tolkuny şöhlelenmeli modelleri (IR-C) saýlamaklyk maslahat berilýär, gurnalmakda bolsa gyzdyryjynyň golaýynda ýerleşýän predmetlere üns bermeli – olaryň käbirleri ýylylygyň täsiri astynda bozulyp biler. Infragyzyl gyzdyryjylarynyň kemçilikleriniň arasynda gymmat bahaly we çylşyrymly gurnama işlerini (diwarlara ýa-da potologa gurnalýan paneller bolan ýagdaýynda) ýüze çykarmak mümkin.
Ýylylyk örtügi: esasan diwara şemalyň köp bolan ýerinde – aýna ýa-da gapy ýerleriniň üstünden ýa-da yzygider açylyp we ýapylyp durýan otaglarda, mysal üçin söwda merkezleriň gapylarynyň üstünde gurnalýar. Uly göwrümli otaglary gyzdyrmaga bularyň mümkinçiligi ýok.
Konwektor sowuk howany aşakdan çekip alýar we ony gyzdyrýar, mundan soň ýyly howa otaga ýokardaky ýörite deşikler arkaly ýaýraýar. Adatça içinde gelýän wentilýator bilen gurnalmadyk, ýöne käbir modellerde duş gelip bilýär. az meýdany tutýar we gelşikli görünýär. Korpusy 90 gradusdan ýokary gyzmaýar, bu bolsa birden eliň degen ýagdaýynda bişirip almak mümkinçiligini peseldýär, ony otaglarda süýşürip bolşy ýaly, diwarda hem ýerleşdirip bolar. Temperatura kadalaşdyryjysy bar, ol gyzdyryş hemişe däl-de, berlen ölçegleri saklamak üçin işleýär. Konwektory gije-gündiz ulanmak mümkin, ol bütinleý galmagalsyz diýen ýaly, goşmaça hiç hili ys bermeýär we üstesine-de elektrik energiýasyny tygşytly sarp edýär. Şeýle gyzdyryjylary saýlanda “Ballu” atly markanyň gyzdyryjylaryna üns bermekligi maslahat berýärler, olar şäher öýleri, taunhauslary, şäheriň golaýyndaky öýleri, daçalar, ofisleri we otaglaryň beýleki görnüşleri üçin uniwersal hasaplanylýar.
Gyzdyryjylaryň ähli modelleriniň diýen ýaly goragy bar, olar enjam gyzan ýa-da agdarylan ýagdaýynda öçýär, käbirlerine aralykdan dolandyrmak üçin pult we hereket etmesi belli bir wagta goýup bolýan taýmer ýa-da otagda temperatura peselen ýagdaýynda enjamy ýakýan temperatura datçigi gurnalan bolup biler. Bluetooth ýa-da Wi-fi-ly modeller “akylly öý”ulgamyna ýerleşdirilip bilner.
Bularyň barysy – häzirki zaman gyzdyryjy enjamlaryň gysgaça gözden geçirmesi. Siziň ýaşaýyş jaýyňyza haýsysynyň laýyk geljegini çözmek siziň eliňizdedir, ýöne olaryň ählisi hem peýdalanyş we ulanyş gözükdirmesi berk berjaý edilmelidir.
Siziň üstünlikleriňiziň açary nämede?!
Söhbetdeşlik başlanýar. Ýaş žurnalist ilki bilen “Siz durmuşda gazanan üstünlikleriňizi nämeler bilen baglanyşdyrýarsyňyz ?” diýen sowaly berýär. Elbetde, beýle sorag soralanynda köp adam öz durmuşynda bolup geçen wakalary gürrüň bermäge başlaýar welin, meşhur işewür ýekeje söz bilen “Durmuş we iş tejribelerim bilen” diýip nagt jogap berýär. Ýaş žurnalist bu ýagdaýa alňasaman “Onda, tejribeleriňizi nämeler bilen baglanyşdyrýarsyňyz?” diýip soraýar. Işewür ýene-de ozalky asudalygy bilen gysgaça “Ýerlikli çözgütlerim bilen” diýýär. Žurnalist ýene-de bir gezek işewüri köp wagtlap gürletmek maksady bilen “Aýtsaňyzlaň, ýerlikli çözgütleriňizi nämeler bilen baglanyşdyrýarsyňyz?” diýip has içginleşýär. Onda işewür “Durmuşda goýberen kemçiliklerim bilen” diýip jogap berýär we sagadyna seredýär. Şobada hem ýaş žurnaliste özi üçin berlen wagtyň tamamlanandygyny duýduryp, söhbetdeşligi togtadýar.
Žurnalist gyz aljyraňňylyk bilen otagdan çykýar. Redaksiýa dolanýar. Beýle gysga söhbetdeşligi gazetde nähili berip boljakdygy barada oýlanyp başlaýar. Ertesi gün gazetiň baş sahypasynda “Iň gysga, iň gowy, iň netijeli durmuş pelsepesi: Üstünlikler durmuşda gazanylan tejribelere, tejribeler öz wagtynda gelnen oňyn çözgütlere, oňyn çözgütler bolsa durmuşda goýberlen kemçiliklere esaslanýar. Batyrgaý bomaklyk,  hiç bir kynçylykdan gorkmazlyk, seljermeklik we oňyn çözgüt tapmaklyk, şeýle hem jogapkärçiligiňi ýatdan çykarmazlyk üstünligiň açarydyr” diýip, ýaş žurnalist meşhur işewür bilen eden söhbetdeşligini şujagaz setirler bilen ýazga geçirýär. Şu söhbetdeşligiň çap edilenine bir aý geçip-geçmänkä bolsa ýaş žurnalist gyz halkara habar beriş serişdeleriniň yglan eden “Iň gowy gazet makalasy” diýen bäsleşiginiň ýeňijisi bolýar.
Üstünlik gazanmaklyk diýmeklik munuň özi dürli kynçylyklardan baş alyp çykmaklykdyr, ähli babatda iň ýokary derejede işläp zähmet çekmeklikdir, okamaklykdyr we öwrenmeklikdir, öz wagtynda gelnen dogry çözgütlerdir. Her bir adamyň öz öňünde goýan maksady bolmalydyr. Çünki haýsy kenara tarap gitjegini kesgitlemedik gämä hiç bir ýeliň hem haýry degmeýär. Maksadyňy kesgitläp, ony amal etmek üçin azap çekilmelidir.
Durmuşda şowlulyk we üstünlik gazanýan adamlara ýiti zehinli diýlip baha berilýär. Çünki olaryň aň-düşünjesi elmydama gözlegde bolýar. Hereketsiz duran ulagyň destinden tutup, ony öz gitjek ugruňa tarap öwürmeklik başartmasa gerek. Eger-de ulag hereketde bolan bolsa-dy, onda ony islän ugrumyza ýeňillik bilen sowmak mümkin bolardy.
Makalanyň awtory Şageldi Ýabanow.
Smartfon ýa-da planşet bilen nädip döredijilik ukybyňy açyp bolýar: munuň üçin ýörite ykjam goşundylaryň sanawy.
Döredijilik zehinini, mümkinçiliklerini we başarnyklaryny açmak, ony hasyl etmek häzirki zaman adamsy üçin günsaýyn zerurlyga öwrülýär.
Mälim bolşy ýaly, boş wagtlary döredijilik bilen meşgullanýan adamlar örän köp. Kim goşgy ýazsa, kimse aýdym döredýär, ýene-de biri egin-eşikleriň täzeçil bezeglerini taýýarlaýar. Adamlaryň käbiri döredijilik başarnyklaryny ýörite okuwlara ýa-da gurnaklara gatnap kämilleşdirse, käbirleri bu amallary özbaşyna ýerine ýetirip öwrenýärler. Internetiň we kompýuter tehnologiýalarynyň ösmegi bilen bu zatlar has ýeňil görnüşe eýe bolup, bu ugurda indi biziň her birimize haýsydyr bir eseri döretmek üçin ýörite elektron ykjam goşundylar ýardamçy bolýar. Indi smartfondan, planşetden ýa-da aýpaddan peýdalanyp hem islendik döredijilik eserini döredip bolýar.
Sanly şekillendiriş sungatyny hasyl etmek bilen baglylykda, gyzyklanma bildirýänleriň arasynda iň meşhurlarynyň biri “Artflow” goşundysydyr. Surat çekmekde 70 dürli kistleri we nakgaşlyk üçin zerur beýleki gurallary özünde jemleýän bu programma surat çekmegi has ýönekeýlik bilen öwrenmäge kömek edýär.
Aýpad enjamyny ulanýanlar üçin bolsa iOS dükanynda elýeterli bolan “Paper” programmasy has ýerliklidir. Onuň gurallarynyň kömegi bilen şekilleri, shemalary we çyzgylary döredip bolýar.
Wektor grafikasyny ýokary derejede hasyl etmäge we sanly görnüşde hakyky nakgaşlyk eserini döretmäge bolsa “Adobe Ideas” programmasy ýardam eder. Bu goşundyny hem iOS internet dükanyndan ýükläp almak bolýar.
Surat çekmek we dizaýnerlik döredijilik ukybyny ýüze çykarmaga has köp şertli “Concepts” programmasy giňden ýardam edip biler. Ol özboluşly snaly ýandepderçe diýen ýalydyr. Onda taýýar suratlary üýtgedip, täze suraty açyp, illýustrasiýalar bilen işläp hem-de düzümleýin şekil böleklerini süýşürip bolýar. Goşundyny AppStore, GooglePlay, şeýle hem Microsoft.com internet dükanlaryndan alyp bilersiňiz.
“Autodesk Sketchbook” rastr grafik redaktory bolup, adaty şekillendiriş materiallaryny, has takygy adaty gurallara meňzeş gurallary özünde jemleýär. Mysal üçin, galam, şarly ruçka, marker, klassyk kistler... Edil palitradaky ýaly reňkleri sazlaşykly utgaşdyrmaga we kistiň ujuny islegiňe görä sazlamaga mümkinçilik berýär. Bu programmany kompýuter üçin, şeýle-de Android we iOS operasion ulgamlary üçin ýükläp alyp bolýar.
“Real Guitar” — oňaýly interfeýsli gitara simulýatory hakyky akustik gitaranyň sesini ýokary durulykda çykarmaga ukyplydyr. Bu ykjam goşundy gitara akkordlaryny almagy öwrenmäge, has meşhur gitara sazlaryny çalmaga we özboluşly täze sazlary döretmäge ýol açýar. Ol iOS we Android üçin elýeterlidir.
Fortepianonyň başlangyç endiklerini Pianist HD goşundysy bilen özleşdirip bilersiňiz. Ol fortepiano klawişalaryny düzmäge we sadaja sazlary çalmaga şerti üpjün edýär. Pianonyň ýene-de bir ýönekeýleşdirilen görnüşi — “Magic Piano” goşundysydyr. Bellemeli ýeri, bu goşundy bilen diňe bir elde saz çalmak mümkin bolup, ol has ýokary hilde saz döretmekden çetdedir. Emma bu ilkinji gezek piano saz dünýäsine gadam basmak üçin ýeterlik bolup biler.
Başlangyç kompozitorlar üçin saz döretmekde aýpad üçin bolan “Auxi” ykjam goşundysynyň kömek berjekdigini maslahat bermek bolar. Onda kompozisiýa döretmek bilen, ony soňlugy bilen kompýutere geçirip, isledigiňçe ulanyp bolýar.
Saz döretmekde şeýle hem “SoundPrism” ykjam goşundysyndan peýdalanyp bolýar. Onuň akkordlary wizuallaşdyrmasy we düşnükli interfeýsi kompozisiýa sungatyna has ýeňil düşünmäge şert berýär.
Dijeý mikslerini hasyl etmek üçin bolsa Edjing we Djay goşundylary ýöriteleşdirilen programmalardyr. Olar  hem iOS we Android üçin elýeterlidir.
Saz kompozisiýalaryny döretmek we aranžirowka etmek üçin has amatly programma “GarageBand” goşundysydyr. Onda dürli saz gurallaryny birlikde utgaşdyryp bolýar.  Mysal üçin, onuň kömegi bilen gitara, klawiş, tüýdük we deprek ýaly saz gurallarynyň sesini goşup hem-de aýryp bolýar.
Egin-eşikleriň dizaýny — bu hem öz nobatynda döredijilik işi. Geýimleriň modellerini, dizaýnyny döretmek isleýänlere arkaýyn “ZWTextile” programmasyny maslahat berip bileris. Onuň kömegi bilen egin-eşik nusgalaryny işläp taýýarlamak, modelleriň eskizini döretmek we ideýalary wizuallaşdyrmak mümkindir.
Sosial ulgamlar çagalar üçin peýdalymy?
Häzirki wagtda sosial ulgamlar adam durmuşynyň möhüm we ähmiýetli bir bölegi bolup durýar. Olar diňe bir uly ýaşlaryň arasynda meşhurlyga eýe bolman, eýsem kem-kemden ýaşy ulalýan çagalaryň hem ünsüni özüne çekýär. Şol bir wagtyň özünde, çagalar köplenç sosial ulgamlaryň psihiki hem-de fiziki saglyga edýän ýaramaz täsirlerinden goragsyz bolýarlar.
Daşary ýurtly alymlaryň aglabasynyň pikirine görä, çaganyň sosial ulgamlardan aşa köp peýdalanmagy olarda akyl (kognitiw) we jemgyýetçilik funksiýalarynyň, köp mukdarda maglumatlary öwrenmek we özleşdirip bilmek ukybynyň peselmegine getirýär. Kem-kemden adaty dostlar wirtual dostlar bilen çalşyrylýar, çaga “janly” aragatnaşyk endiklerini ýitirýär we emeli tor durmuşyna garaşly bolýar, şonda olarda dünýä diňe sosial ulgamlardaky sahypalarda aýlanýar diýen düşünje döreýär. Bu işjeňlik uky, görüş, oňurga we aşa semizlik bilen baglanyşykly meselelere getirip bilýär, çünki öz wagtynyň köp bölegini sosial ulgamlarda geçirmegiň muşdaklary adatça az hereket edýärler.
Çagalarynyň sosial ulgamlardaky işjeňligine bolan garaýşy nukdaýnazaryndan ene-atalar köplenç iki esasy kategoriýa bölünýärler: çaganyň internetdäki her bir hereketine düýpli we ünsli gözegçilik edýänlere, şeýle-de bu zatlara gaty bir üns bermeýän we iň bolmanda oglunyň ýa-da gyzynyň "köçede ygyp ýörmeýändigine" begenýänlere. Emma, her nähilide bolsa bu usullaryň ikisi hem deň derejede zyýanlydyr. Haýsam bolsa bir zadyň gadagan edilmegi, çagada ýa-da ýetginjekde ony bozmaga itergi berýän hyýalyň döremegine getirýändigi köpden bäri mälimdir we bu manyda ýaş nesil köplenç ene-atanyň gözegçiliginden gaça durmak üçin gaty uly ussatlyk görkezýärler. Eger çaga öýde internedi we sosial ulgamlary ulanmak gadagan edilse, onda ol soňy bilen dünýä  toruna girmegiň başga ýollaryny gözlär, ene-atasyndan gizlin hasaplary döreder. Başga bir tarapdan, ähli zadyň öz ugruna gitmegine ýol berlen ýagdaýynda, çaga we ene-atalar üçin netijeler gaty gynandyryjy bolup biler.
Sosial ulgamlarda çagalara abanýan howplaryň görnüşleri dürli-dürlidir. Bu ýeterlik derejede berkemedik psihika täsir edip biljek haýran galdyryjy kontent, çagalarda, hemde uly ýaşlylarda özüňi özgelerden pes duýmak ýaly pikirlere getirýän “Instagramdaky” tymarlanan we ýörite sahnalaşdyrylan suratlar, elektron söhetdeşliklerinde deň-duşlary tarapyndan kiçeldilme we ters ýola gönükdiriji toparlara agza bolma we ş.m. Ýaşynyň kiçi hem-de durmuş tejribesiniň az bolmagy sebäpli dürli görnüşli oňaýsyz ýagdaýlarda çagalar özüni nähili alyp barmalydygy, kime ýüz tutmalydygyny bilmeýärler, şeýle pursatlarda olar öz-özlerini çetleşdirýärler, hakykaty ululara aýtmakdan çekinýärler ýa-da aç-açan edilýän manipulýasilary hakykat hökmünde kabul edýärler.
Sosial ulgamlaryň çaga edýän ýaramaz täsiriniň öňüni almagyň iň gowy usuly, onuň durmuşyna gatnaşmak we her näme-de bolsa, size hemişe ynanyp biljekdigini oňa habar bermekdir. Şunuň ýaly ýagdaýlarda "Akyma garşy durup bilmeýän bolsaň, onuň bilen ugurdaş git" diýen sözlere görä hereket etmeli. Başga bir tarapdan internet we esasanam sosial ulgamlar ulular üçin hem peýdaly maglumatlaryň tükeniksiz çeşmesi bolup biler.
hiç bir ýagdaýda nätanyş adamlara hakyky adyňy we familiýaňy, öý salgyňy ýa-da okaýan ýeriňi aýtmaly däl;
ulgama çenden aşa selfi suratlary goýmakdan gaça durmaly, çünki şunuň ýaly suratlardan adamyň duran ýerini ýa-da salgysyny anyklamak gaty aňsat bolýar;
hökmany ýagdaýda ene-ataňa şübheli zatlar hakynda habar bermeli;
ulgamdaky şahsy hasaba girmek mümkinçiligini diňe ýakyn dostlaryňa ýa-da maşgala agzalaryňa rugsat bermeli;
diňe gaty ýakyn dostlaryň bilen paýlaşylmaga degişli bolan maglumaty sosial ulgamlarynda köpçülige ýaýratmaly däl;
internet torunda ýerleşdirilen her bir maglumata hakykat hökmünde ynanmaly däl.
Çagaňyzyň şahsy hasabyna gelýän we gidýän hatlaryň mazmunyny ýüzleý ýagdaýda wagtal-wagtal barlamak babatda onuň bilen ylalaşyň. Bu ýagdaý dürli görnüşli howplaryň öňüni almak üçin zerurdyr.
Esasy zat, muny çagaňyzdan ýaşyryn etmezlikdir. Şeýle-de çagalara niýetlenilmedik maglumatlara duş gelme  mümkinçiligi bolan çeşmelere elýeterliligi çäklendirmek üçin "ene-atanyň gözegçiligi" funksiýasyndan hem peýdanalanyp bolýandyr.
Biziň daş-töwregimizi gurşap alýan ähli zatlar ýaly, sosial ulgamlar hem  – täze dost tapynmak, peýdaly maglumatlary almak, internet sahypalarynda öz döredijilik ukybyňy durmuşa geçirmek babatda çagalar üçin belli bir derejede peýdaly bolup biler. Emma şol bir wagtyň özünde-de olara zyýan  hem  getirip  biler.
Bu ýagdaý, çaganyň durmuşyndaky sosial ulgamlaryň mukdaryna we olara sarp edilýän wagtyň möçberine garaşly bolýar. Olaryň sany näçe az bolsa – şonçada çaga olaryň berýän mümkinçiliklerinden düşünjeli peýdalanýar. Olardan abanýan töwekgelçiliklere aýdyň düşünmegi bolsa, onuň howpsuzlygynyň we ene-atanyň rahatlygynyň kepili bolup durýar.
Sowgady temperamente görä nädip saýlamaly.
Adatça, sowgat taýýarlanylanda, berjek adamymyzyň şahsyýetine — häsiýetine, isleglerine, ýaşaýyş-durmuş gyzyklanmalaryna üns berýäris. Şeýle hem, adamyň temperamentine baglylykda sowgat saýlap bileris.
Belli bolşy ýaly, temperamentiň dört görnüşi bar: sangwinik, holerik, flegmatik we melanholik. Olaryň hemmesi birmeňzeş ýagdaýlara bolan özboluşly täsirliligi bilen tapawutlanýarlar. Eger sangwinik samsyk degişmä diňe gülmek bilen jogap berse, holerik adam oňa dawa edip biler, melanholigiň agysy tutar, şeýle-de flegmatik adama bolsa ol asla bildirmezem. Şoňa görä-de, sangwinigiň göwnünden turjak zady beýleki häsiýetleriň wekilleriniň laýyk kabul edip bilmezligi hem mümkin.
Sangwinik temperamentli adamlar ýakymly, şadyýan, täze zatlara aňsatlyk bilen uýgunlaşýarlar we täze tanyşlyk açýarlar. Sangwinik adamlar gülkünç degişmeleri, gülküli önümleriň atlaryna degişmegi, gülkünç suratlary ýa-da heýkelleri halaýan adamlardyr. Işjeň dynç almagy aňladýan sowgatlar sangwinikler üçin hem laýyk sowgatdyr. Mysal üçin: fitnes sagady, akylly sagat we beýleki enjamlar, fitnes toparynyň şahadatnamasy, dikuçaryň uçuşy üçin şahadatnama, futbola bilet ýa-da halaýan aýdymçyňyzyň konserti, dinamiki kompýuter oýunlary we ş.m.
Flegmatik adamlar asudalygy we çydamlylygy bilen tapawutlanýarlar. Olar haýal we birneme ýuwaş hereketli ýaly görünýär, ýöne bu beýle däl. Olar örän ygtybarly, ýöne täze zatlary kynlyk bilen kabul edýärler. Flegmatikler praktiki sowgatlary göwnejaý hasaplaýarlar. Bu hili adamlara gündelik durmuşda peýdalanylýan zatlary — aşhana esbaplaryny, ellikli ýyly şarf, gurallar toplumyny, durmuş enjamlaryndan ýa-da kompýuter enjamlaryndan we beýleki zatlardan sowgat bermek ýerlikli bolar. Elbetde, kän bir ähmiýetli bolmadyk zatlary, haýwanlaryň heýkeljiklerini we beýleki görnüşlerdäki her dürli peýdasyz ýadygärlik sowgatlaryny olar sowgat hökmünde almak islemez.
Holerik adamlar özleriniň duýgularyny nädip gizlemelidigini bilmeýärler. Olar göwünjeň, täsirli, köplenç uzak wagtlap şol bir zady edip bilmeýärler, ýöne gyzykly bir işi alyp barýarlar. Şeýle adamlar üçin dynç alyş we dynç almak üçin bir zat sowgat hökmünde laýyk gelýär — spa salony üçin şahadatnama, ortopediki ýassyk we ş.m. Mundan başga-da, holerik adam moda gajetine, hakyky deriden ýasalan aksessuarlara, üzüm önümlerine ýa-da hormatyna döredilen goşgy görnüşindäki maddy däl sowgatlara ýa-da aýdymlara, feýerwerklere gadyr goýup bilerler.
Melanholikler flegmatikler ýaly duýgularyň ýüze çykmagyndan saklanýar, ýöne şol bir wagtyň özünde içki duýgulary babatda gaty duýgur we ejiz bolýarlar. Köplenç özlerine ynamsyz we täze adamlar bilen aňsat öwrenişmeýärler, yrymlara ýykgyn edýärler. Melanholik üçin rahat we rahatlyk duýgusyny berýän sowgat — ýyly, ýumşak ýorgan, owadan lampa, ysly şemler toplumy, şeýle hem halaýan ýazyjylarynyň kitaplary we beýlekiler laýyk gelýär. Şeýle hem romantik aýdym-sazlar ýa-da başdan geçirmeler, strategiýa ýaly kompýuter oýunlary melanlohigiň göwnüne ýarap biler. Melanholik kollektor bolsa, kolleksiýasy üçin täze bir zat ajaýyp sowgat bolar.
Bu aýdylanlar diňe bir umumy maslahatlar bolup, şol esasynda köplenç her bir adamyň häsiýetine baglylykda aýratyn sowgat saýlamak zerur bolýar. Durmuşda sap, kadaly häsiýetli adamlar ýok diýen ýaly, her birimizde azyndan iki görnüşli dürli aýratynlykly häsiýetler jemlenýär.
Ýöriteleşdirilen “A-catalog” saýtynda dürli häsiýetli adamlar üçin dürli hili sowgatlary tapyp bilersiňiz. Bu ýerde taýýar sowgatlar toplumyny, gül bezeglerini we “süýjülik” buketlerini, şokobokslary, bezeg toplumlaryny we atyrlary, şeýle hem nakgaşlyk suratlaryny tapmak bolýar. Mundan başga-da, “Dükan” bölüminde görkezilen harytlardan özüňiz sowgat taýýarlap bilersiňiz. Dükan satyn alnan harytlary şäher içine irden sagat 9:00-dan agşam sagat 19:00-a çenli eltip berýär. Sargytlar gije-gündiziň dowamynda kabul edilýär.
Sowgat gaplamasynyň taryhy we döwrebaplygy.
Häzirki wagtda islendik sowgadyň gözelligini artdyrýan zat owadan görnüşde gaplanylmagydyr. Ol açyk reňkde, kartondan, kagyzdan ýa-da plastmassadan bolup biler. Emma onuň nähilidigine garamazdan, gaplanylan sowgat hökmany suratda baýramçylyk ruhuny döredýär.
Gadymy döwürlerde we orta asyrlarda adamlar sowgat gaplamak üçin, adatça, tebigy materiallary ulanypdyrlar. Munuň üçin olar giň ýapraklardan, boş kädi gabyklaryndan, örülen sebetlerden, haýwan derilerinden, soňlugy bilen bolsa sandyklardan, çeleklerden we agaçdan, aýnadan we keramikadan ýasalan gutulardan, metal önümlerinden, kagyz we ýüpek matalardan peýdalanypdyrlar. Eýýäm XX asyrda bu işde plastmassa we polietilen giňden ulanylyp başlanypdyr. Emma, bu zatlaryň hemmesi ýörite sowgatlyk gaplary hökmünde ýasalman, eýsem islendik ýagdaýlarda ulanylypdyr.
Owadan kiçi gutujyklarda sowgat taýýarlamak pikiri italýanlara degişlidir. Olary ilki başda süýji görnüşinde sowgat üçin ýasapdyrlar. Şeýle gutulara bonbonýerka (fransuzçada - süýji) diýilýär. Soňra bu pikir mahmal we ýüpek bilen bezelen owadan gutulara önümlerini gaplamak mümkinçiligine aýratyn ähmiýet beren zergärleriň işlerinde giňden ýaýrady. XIX asyrda sowgat gutularyny öndüriji özboluşly hünär peýda boldy.
Gutular kartondan elde ýasalyp, esasan-da ýumurtga ýa-da tegelek görnüşde bolupdyr. Karton gaplaryň müşderileri, adatça konditer önümlerini öndürijiler, zergärler, şeýle hem taýýar egin-eşik dükanlarynyň eýeleri we dermanhanaçylar bolupdyr. Tehnikanyň ösmegi bilen inedördül we göniburç şekilde eplenip, bezeg kagyzlary çap edilen ýa-da ýelmenen karton gutularynyň önümçiligi ýola goýuldy.
Sowgatlaryň gaplanylmagynda ilki bilen onuň göwrümine laýyk gap taýýarlamakdan ugur alynýar, ýagny gap sowgadyň göwrüminden gaty uly bolmaly däldir (eger dostlukly degişme üçin kiçijik sowgadyň uly guta gaplanylmagy ýaly ýagdaýlar bolmasa). Erkekler üçin niýetlenen sowgatlar gaplananda, adatça has laýyk bezeg we reňk sazlaşygy saýlanylýar, muňa garanyňda aýallar ýa-da çagalar üçin sowgat ýasalanda bolsa özboluşly bezeg aýratynlyklary köpdür.
Häzirki wagtda sowgat gaplary polimerlerden (plastmassa, giňeldilen polistirol ýa-da polietilen) ýa-da kartondan, köplenç bolsa metaldan ýasalýar. Dürli reňkdäki öwüşginli ýalpyldawuk polimer plýonkalary hatda iň sada sowgada-da ajaýyp görnüş berýär. Owadan kartonlar ýa-da gutular geljekde gap hökmünde ulanylyp bilner, üstesine-de olar sowgadyň ýa-da sowgat berijiniň ýatda galmagyna täsir edýär.
Türkmenistanda polistirol önümlerinden ýokary hilli gaplamalary ýasamak işi “Ak Hünji” hojalyk jemgyýeti tarapyndan alnyp barylýar. Penoplastdan taýýarlanan dürli görnüşli formalary güller, süýjüler, hatda şarlar, umuman islendik ýerlikli zatlar bilen dolduryp bolýar. Bu formalar islendik görnüşde – tegelek, inedördül, gül, ýürek, täç şekilinde hem-de san ýa-da söz ýazgylary görnüşinde bolup biler. Bularyň ählisi müşderiniň isleglerine we gyzyklanmasyna baglydyr. Göwrümi bolsa onda ulanyljak zatlara baglylykda üýtgäp biler. Ýadygärlik sowgatlary bezemek üçin şeýle görnüşler özboluşly bezegi emele getirip, baýramçylyk şatlygyna kybap gelýär.
“Ak Hünji” hojalyk jemgyýeti eýýäm 10 ýyldan gowrak wagt bäri penopolistiroldan ýylylyk izolýasiýa we bezeg gurluşyk materiallaryny (EPS), şol sanda sendwiç panellerini öndürmek bilen meşgullanýar. Kärhana taýýar önümlerini, önümçilikde ulanylýan çig mallaryny yzygiderli tanyşdyrmak bilen sergilere işjeň gatnaşýar.
Öndürýän önümleriniň hiline laýyklykda, “Ak Hünji” hojalyk jemgyýeti Türkmenistanda gurluşyk materiallarynyň içerki bazarynda mynasyp orny eýeleýär.
Sowujak tomus çaýy.
— 20 g ýaprakly gara çaý;
— 2 limon;
— 2 apelsin;
— 150 g şeker;
— 150 g klubnika miwesi;
1.Narpyzyň ýapraklaryny akyp duran sowuk suwda ýuwuň. Soňra ýapraklary gurar we birneme süllerer ýaly, ony garaňkyrak sowuk ýerde ýapraklary aşak görnüşde baldaklaryndan asyp goýuň.
2.Ýaprakly gara çaýy gaýnadylan uly gaba atyň. Çaý gaýnatmak üçin, iň gowusy, bitin ýa-da iri ýaprakly bölejikleri almaly. Gaýnadylan gap hökmünde aýna ýa-da keramika gaplaryndan peýdalanmak maslahat berilýär. Demir ýa-da plastik gaplary almaň, olarda çaý ýapragynyň tagamy doly açylmaýar.
3.Narpyzyň guran ýapraklaryny baldagyndan aýryp, ortaça bölekler görnüşde kesişdiriň. Olary gaýnadylýan gaba — ýaprakly gara çaýyň üstüne goşuň we üstüne gaýnap duran suw guýuň. Soňra gaby galyňrak polotense bilen basyryň-da, iki sagatlap degmäň.
4.Laýmy, apelsini we limony gowuja edip ýuwuň. Kiçeňräk gyrgyç alyp, oňa sürtüp laýmyň gabygyny aýryň. Laýmyň galan bölegini sykyp, şire ýasaň. Apelsin bilen limonyň hem gabygyny aýryp, şire ýasaň.
5.Klubnikany ýuwuň, guradyň, ýaprajyklaryny aýryň. Ony blenderde ýaýyň. Soňra gaýnadylan çaýyň üstüne şeker, ýaýylan klubnika, apelsin, limon we laýmyň şiresini goşuň. Üstüne ýene-de gaýnag suw guýup, garyndyny suwaltmaly we ýene bir sagat goýmaly. Soňra süzgüçden geçirip, taýýar bolan içgini sowadyjyda goýmaly. Saçaga ýanynda buz bölejikleri we sitrus önümleriniň dogramçalary goýlan görnüşde äberseňiz, ýerine düşer.
Sowuk we gyzgyn duşuň peýdasy. Siziň, öňüni alyp biljek 10 sany ýarawsyzlygyňyz.
Köpiňiz gidroterapiýanyň peýdasy barada eşidensiňiz. Ýöne her dürli gyzgynlyk adam organizmine nä derejede täsir edýärkä?
Gyzgyn ýa-da sowuk düşüň kömegi bilen sizi her dürli ýarawsuzlykdan saplap biljek maslahatlaryň bir näçesini siziň ünsüňize hödürleýäris.
1-nji peýda. Sowuk duş siziň aňyňyzy arassalaýar.
Sowuk duş kelläňizi biderek pikirlerden arassalar we size uzak gün işjeň bolmaga ýardam eder. Sowuk duş dem alyşyňyzy çaltlandyrar we organizmi kisloroddan gandyrar, şonda organizm sowuklamaz.
2-nji peýda. Sowuk düş Metobolizmi çaltlandyrýar.
Sowuk duş organizmdaki maddalaryň çalyşygyny çaltlandyrmaga kömek eder, bu-da öz gezeginde adamyň agramynyň azalmagyna getirýän eken.
3-nji peýda. Sowuk duş bagt we begenç gormonlaryny höweslendirýär.
Özüňizi duýşuňyzyň ugry ýokmy? Onda sowuk duşy kabul ediň! Sowuk suw beýni damarlaryny herekete getirýär, olar bolsa  bagt we begenç gormonlaryny oýarýan impulslary iberip başlaýarlar.
4-nji peýda. Sowuk duş immun ulgamyňyzy höwäslendirýär.
Tiz-tizden sowuklap başladyňyzmy? Gün tertibiňize sowuk duş kabul etmekligi giriziň. Ol gan aýlanyşgyny gowylandyrar, şeýlelik bilen gany her dürli zyýanly infeksiýalardan arassalaýar. Ondan başga-da, sowuk duş gan basyşyny sazlaýar.
5-nji peýda. Sowuk duş adam hamyna berkidýär.
Siziň hamyňyzyň sagdynlygy babatda mesele ýüze çykdymy? Mümkin siz gyzgyn duşy ýygy-ýygydan kabul edýänsiňiz, ol hem öz gezeginde siziň deriňizi we saçyňyzy guradýandyr. Sowuk suw hamyňyzy we onuň  öýjüklerini çekip pugtalandyrýar, saçyň kökleriniň gowşamagynyň öňüni alýar.
6-njy peýda. Gyzgyn duş köşeşdirýär.
Özüňizi oňaýsyz duýýarsyňyzmy? Gyzgyn duş kabul ediň! Ol ganyňyzyň oksitosin derejesini ýokarlandyrar, size ynamlylyk berer we ruhuňyzy göterer.
7-nji peýda. Gyzgyn duş adamyň hamyny toksinlerden arassalaýar.
YzYgiderli gyzgyn duş, adamyň hamynyň könelişen öýjüklerini aýyryp, sizi negatiw energiýadan halas edýär.
8-nji peýda. Gyzgyn duş burnuňuzyň boşlugyny arassalaýar.
15 minutlyk gyzgyn duş burnuňuzy nemlerden arassalar we dem alyşyňyzy gowular. Eger-de, moçalkaňyza iki damja efir ýagyny damdyrsaňyz, onda duşuň peýdasy güýçlener.
9-njy peýda. Gyzgyn duş myşsalaryňyzdaky dartgynlygy gowşadar.
Gyzgyn duş gan aýlanyşyny çaltlandyrýar we myşsalaryňyzdaky agyrylary aýyrýar. Agyr türgenleşiklerden soň ýardam beriji serişde!
10-njy peýda. Gyzgyn duş agyr kelle agyryny ýeňilleşdirýär.
Myşsalaryň dartgynlygy—agyr kelle agyrynyň sebäpkäridir. Gyzgyn suw myşsalary gowşadýar, netijede kelle agyryny aýyrýar.
So­ga­nyň saglyga peý­da­sy.
Soganda C witamininiň ep-esli mukdarda bolmagy sebäpli, ol singa keseline garşy iň gowy serişdedir.
Içege çişme kesellerinde, içgatamada soganyň täze şiresi oňat täsir edýär. Ony nahardan öň günde 3-4 gezek 1 çaý çemçeden içmek maslahat berilýär.
Sogan togalak soguljanlary bedenden çykarmak üçin hem peýdalanylýar. Şonuň ýaly halatlarda ony ajöze iýmek ýa-da soganyň suwa ýatyrylan erginini 3-4 günläp ýarym bulgurdan içmek maslahat berilýär.
Sogan iriňli ýaralara ýapylanda, olary arassalaýar we çalt bitmegine ýardam edýär.
Düýp soganyň düzüminde mikroblary we bakteriýalary gyryjy maddalar — fitonsidler bardyr. Hut şonuň üçin hem sogan fitonsidleri bilen dümew zerarly döreýän burun dykylmasy bejerilýär.
Halk lukmançylygynda üwelen sogany ýa-da sogan şiresini saç düşende kelläniň derisine sürtüp çalmak arkaly saçy berkitmek usuly gadym wagtlardan bäri bellidir. Käte saçy berkitmek, şeýle-de goňagy aýyrmak üçin düýp soganyň gabygynyň suwda saklanan ergini hem ulanylýar.
Spanbond materialynyň meşhurlygy nämede, ol näme we nirede ulanylýar.
«Spanbond» - bu polipropilen süýümden öndürilýän dokma däl material, bu täze önüm türkmen bazarynda ýaňy-ýakynda peýda boldy. 2019-njy ýylyň fewralynda “Türkmen Senet” zawody ulanmaga berildi, 2020-nji ýylda bolsa zawodda dokma däl spanbond matasynyň önümçiligi ýola goýuldy.
Häzirki wagtda tebigy reňkli, ak, mawy, goňur, mele, sary, mämişi we ýaşyl reňkli spanbond önümçiligi alnyp barylýar. Ýylda 2,5 müň tonna golaý önümçilik mümkinçiligi bolan spanbonddan eýýäm ekologik paketler, medisina, senagat we tekstil önümçiligine niýetlenen harytlar öndürilýär.
Spanbondyň ulanylýan esasy ugurlary – agrotekstil, mebel önümçiligi, mahabat hyzmatlary, tikinçilik önümçiligi, medisina we ş.m.
Spanbond oba hojalygynda, esasan, örtgi materialy hökmünde ulanylýar – çünki ol göni düşýän Gün şöhlelerinden goraýar, munuň üçin ak spanbond ulanylýar. Matany üç ýyla çenli ulanmak mümkindir.
Mebel önümçiliginde ýumşak mebel almak üçin reňkli spanbond ulanmagyň mümkinçilikleri örän köpdür.
Şeýle-de spanbond dürli mahabat önümlerini, dürli torbalary, supermarketler üçin paketleri we gaplama önümlerini taýýarlamak üçin örän amatly materialdyr.
Dokma däl matalar şahsy gorag serişdeleriniň, esasan hem bir gezeklik gorag geýimleriniň, agyz-burun örtükleriniň we ş.m. önümçiliginde ulanylýar.
Spanbond materialynyň giňden peýdalanylmagynyň esasy aýratynlygy, elbetde, önümçilikde özüne düşýän gymmatynyň arzanlygydyr, bu bolsa çig malyň öz ýurdumyzda önýänligi bilen mümkin bolýar. Spanbond öndürijileri Gyýanlydaky polimer zawody we Türkmenbaşy şäherindäki nebiti gaýtadan işleýän zawodlar toplumy çig mal bilen üpjün edýär. Ýerli öndürijiden çig mal almak bolsa uly ykdysady üstünlikdir.
Ekologiki taýdan arassalyk we zyýansyz bolmagy – materialy emele getirýän sintetiki süýümler ýelim ulanylmazdan biri-birine berkidilýär, bu bolsa ýokary temperaturanyň täsiri bilen zyýanly maddalaryň bölünip çykmagynyň öňüni alýar;
Ýeňillik, berklik we könelmezlik;
Howa geçirijilik we ýylylygy saklamak ukyby;
Temperaturanyň peselmegine durnuklylyk;
Spanbondyň esasy aýratynlygy – dykyzlykdyr, beýleki häsiýetleri bolsa (reňki, giňligi) islege görä üýtgeýär. Spanbondyň dykyzlygy öndüriji tarapyndan harydyň etiketkasynda görkezilýär, satyn almazdan öň dokma däl matany ulanylyş maksadyna görä gerek bolan görnüşini saýlamak gerekdir.
Spanbond ähli aýratynlyklaryndan we giňden peýdalanylmagyndan başga-da, ol bütin dünýäde polietileniň ornuny tutýan material hökmünde barha meşhurlyga eýe bolýar. Bu ýörelge häzirki wagtda diňe başlangyç tapgyrda, emma polietilen önümleriň ýerine spanbondyň ulanylyp başlanmagy has giň gerime eýe bolýar.
«Türkmen Senet» zawody öz önümçiligini artdyrmagy maksat edinýär, çünki zawod dokma däl mata bilen diňe bir içki bazarlary däl, eýsem, halkara bazarlaryny hem üpjün edýär. Munuň bilen baglylykda, «Türkmen Senet» zawodynyň dürli görnüşli önümçiligiň giňeldilmeginde bolşy ýaly, umumy önümçilikde hem uly geljeginiň bardygy hakynda netije çykarmak bolar.
Spanbondan nämeleri öndürip bolýar.
Mikrosüýümli polipropilenden öndürilen material häzirki zaman adamyň gündelik durmuşyna has içgin aralaşdy.
Spanbond önüminiň mahabatda ulanylyşynyň geljegi has uludyr. Çünki bu hili gaplama önümlerine kompaniýalaryň adynyň we nyşanynyň ýazylmagy ýokary islege eýedir. Ol, esasan-da, kosmetologiýada we lukmançylykda has islegli. Şonuň üçin-de daşary döwletletde spanbonddan öndürilen ýantorbalar mahabat maksady bilen peýdalanylýar. Spanbonddan ýasalan önümler eýýäm ençeme wagt bäri ýer ýüzüniň ekologiki ýagdaýyna howp salýan bir gezeklik plastik torbalaryň ýerini tutup gelýär. Tebigatda birnäçe ýüz ýyllap çüýremeýän polietilen paketlerden tapawutlylykda, spanbond Gün şöhlesiniň täsiri bilen 10-12 aýda, toprakda bolsa 3 - 5 ýylyň dowamynda doly çüýreýär. Mundan başga-da, spanbondy gaýtadan işlemek bolýar.
Spanbond gaplamasy berkligi we owadanlygy bilen tapawutlanyp, olar islendik reňkde öndürilýär we dürli suratlardyr nyşanlar bilen bezelýär. Spanbond önümçiliginiň arzandygy olardan lukmançylyk işgärleri üçin bir gezeklik ýörite eşikleri, aýakgap örtüklerini, agyz-burun örtüklerini, bir gezek ulanylýan hirurgiki enjamlary öndürmäge mümkinçilik berýär. Spanbondy awtoklawlarda ýa-da bugda zyýansyzlandyryp bolýar. Oňa howa geçirmek häsiýeti mahsusdyr. Şonuň üçin-de bu önümler geýmek we dakynmak üçin amatlydyr. Şeýle hem spanbondlar çagalar üçin bir gezeklik arlyklaryň ýokary gatlagynyň önümçiligi üçin zerur çig maldyr.
Spanbonddan eşikleri saklamak üçin berk we howa geçiriji gaplamalar ýasalyp, olarda zatlar tozandan we gün şöhlesinden goragly bolýar. Şeýle hem olardan sowgatlyklar üçin owadan we berk gaplamalar taýýarlanylýar.
Spanbonddan taýýarlanan önümleri diňe el bilen ýyly suwda ýuwmalydyr. Şunda olary arassalamak üçin çotga ýa-da gury mata ulanmak ýeterlikdir.
Türkmenistanda spanbond önümçiligi bilen «Türkmen Senet» kärhanasy meşgullanýar. Bu kärhana ýurdumyzda ilkinji bolup, milli ykdysadyýetiň zerurlyklary üçin dokalmadyk materiallaryň önümçiligini ýola goýdy. Zawodyň kuwwaty dürli dykyzlykly spanbondlaryň — iň inçeden (inedördül metr üçin 15 gram) dykyz we reňksiz (inedördül metr üçin 140 gram) görnüşlerini öndürmäge mümkinçilik berýär.
Zawodyň önümçilik kuwwaty ýylda 8 müň tonna taýýar önümi öndürmäge mümkinçilik berýär. «Türkmen Senet» islendik reňkde — ak, gara, gök, goýy, gyzyl, mämişi we başgalar spanbond öndürýär. Mundan başga-da, kärhana sargytlar boýunça dürli nyşanly eko-ýantorbalary we paketleri, uçar oturgyçlaryň kelleliklerini, bir gezeklik egin-eşik toplumlaryny, lukmançylyk edaralary, dükanlar we naharhanalar üçin agyz burun örtüklerini we bir gezeklik aýakgap örtükleri öndürýär. Spanbond oba hojalygynda örtüji-gaplaýjy serişde hökmünde ulanylýar. Şeýle hem ýyladyşhanalaryň gurluşygynda onuň hyzmatyndan peýdalanylýar.
Türkmenistanyň Balkan welaýatynyň Gyýanly şäherindäki polimer zawodynda spanbonddan polipropilen süýümi öndürilýär. «Türkmen Senet»-iň hyzmatdaşlarynyň arasynda Abadan Haly, Lukmancylyk enjamlary, Ak bulut ýaly ýerli, şeýle hem Eurasian Health Care LLP, Magnetic Limited, Medexpress Limited ýaly daşary ýurt kompaniýalary bar. Kärhananyň önümleriň hili ISO 9001: 2015 standartynyň halkara şahadatnamasy bilen tassyklandy. Şeýle hem Türkmenistanyň «Türkmenstandartlary» Baş döwlet gullugy tarapyndan «Türkmen Senet» kärhanasyna degişli Şahadatnama berildi. Türkmenistanyň hususyýetçileriniň gazananlarynyň sergisinde bu kärhana üçünji derejeli diplom bilen sylaglandy.
Tebigy şertlerde dargaýan mata däl önümler sarp edijileriň we öndürijileriň arasynda barha uly meşhurlyga eýe bolýar. Olardan öndürilýän önümler has gymmat dokma önümleriniň we ekologiýa taýdan zyýanly plastmassa gaplamalarynyň ýerini tutup biler.
Spanbondy öndürmegiň tehnologiýasy.
Spanbonddan öndürilen önümler bilen biz her gün diýen ýaly duş gelýäris. Ondan lukmançylyk örtükleri we çagalar üçin arlyklaryň ýokarky gatlagy, birgezeklik lukmançylyk başgaplary, halatlary we bahilalary öndürilýär, spanbonddan kompaniýanyň logotipleri bolan söwda sumkalary we haltalary öndürilýär, şeýle hem spanbond örtük materialy hökmünde ýyladyşhanalaryň gurluşygynda ulanylýar. Ýeňil, çydamly, ekologiýa taýdan arassa, howa we yşyk geçirýän, üstesine-de, gymmat bolmadyk material barha meşhurlyga eýe bolýar, onuň ulanyş ugurlary bolsa günsaýyn giňelýär.
Spanbondyň emeli sapakdan ýasalan dokalmadyk materialyň bir görnüşi bolup durýandygyny köpümiz bilýäris, ýöne spanbondyň nähili ýasalýandygyny az adam bilýär.
Polipropilen süýüm emele getirmek ukyby sebäpli, spanbond üçin esas bolup durýar. Polipropilen ilki eredilýär we filýer deşikleri bolan ýörite görnüşlerden geçirilýär. Eger reňkli spanbond gerek bolsa, bu tapgyrda ergine boýag goşulýar.
Taýýar süýümler sowadylýar, çekilýär, transportýora ýerleşdirilýär we soňra bolsa himiki emdirmek usuly, suw pürkmek usuly ýa-da gyzgyn howanyň kömegi bilen polotno emele getirmek prosesi başlaýar. Süýümler öz aralarynda birleşmeli däldir, olar diňe bir-birine ýapyşmaly.
Ahyrky tapgyrda spanbondyň öndürilen maksadyna baglylykda ol dürli goşmaça birleşmeler bilen goşulýar, soňra bolsa rulonlara saralýar we gaplanýar.
Spanbonddan önümler öndürilende, hem tikiş usuly, hem termiki ýelimlemek usuly ulanylýar.
“Türkmen Senet” Hojalyk jemgyýeti – Türkmenistanda spanbondyň we ondan öndürilen önümleriň ýeke-täk öndürijisidir. Kärhananyň kuwwatlylygy ýylda 7,56 müň tonna önümden ybarat. Ulanylýan çig mal hökmünde Türkmenistanda öndürilýän, ýagny Balkan welaýatynyň Gyýanly şäherçesindäki Polimer zawodynda öndürilýän süýüm emele getirýän polipropilen ulanylýar. “Türkmen Senet” HJ- niň galyň – 1 inedördül metre 100 gramlyk önümden başap, iň agramsyz – 1 inedördül metre 0,20 gramlyk önüme çenli jemi 2500 tonnadan gowrak önüm öndürdi.
“Türkmen Senet” birgezeklik lukmançylyk örtüklerini, halatlary, bahilalary we hirurgiki eşikleri öndürýän “Saglyk” kärhanasyny spanbond bilen üpjün edýär. Mundan başga-da, “Türkmen Senet” HJ-da birgezeklik gorag eşikleriň toplumy, sumkalary, daşlyklary we başga-da köp sanly önümleri tikýän tikin ussahanasy bar.
Sport metbugatynyň halkara assosiasiýasynyň birinji wise-prezidenti Esat Rahmi Ýilmar: «Türkmenistan Aziada ertir başlansa-da taýýar».
Ýapyk binalarda we söweş sungaty boýunça V Aziýa oýunlarynyň başlanmagyna 100 günüň galmagy mynasybetli Mary şäherinde geçirilen «Aziada — 2017: dünýä metbugatynda» atly halkara media-forumyna dünýä döwletleriniň we halkara habar beriş guramalaryň ençemesinden wekiller gatnaşdy. Media-forumyň hormatly myhmanlarynyň arasynda Sport metbugatynyň halkara assosiasiýasynyň birinji wise-prezidenti Esat Rahmi Ýilmar hem bar. Biz forumyň arakesmesinde hormatly myhman bilen söhbetdeş bolduk.
— Jenap Ýilmar, sizi ýene bir gezek Türkmenistanda hoş gördük. Forumda eden çykyşyňyzda Türkmenistana ilkinji gezek mundan dört ýyl ozal gelendigiňizi aýdypdyňyz...
— Hawa, biz şol gezek Olimpiýa şäherjiginiň gurluşygyny alyp barýan «Polimeks» kompaniýasynyň çakylygy bilen gelipdik. Şol wagt gurluşyk güýçli depginde dowam edýän eken. Bu gezekki saparymyzda, dogrusy, gözüme ynanmadym. Bary-ýogy dört ýylyň içinde Aşgabatda ynsan eli bilen täsin gudrat döredilipdir Mary şäherine gelmezimizden bir öň biz toplumyň binalary, şol sanda ol ýerde žurnalistlere döredilen mümkinçilikler bilen tanyşdyk.
— Diýmek, tejribesi baý sport žurnalisti hökmünde siziň Olimpiýa şäherjigi baradaky pikirleriňizi bilmek gyzykly.
— Men bu toplum barada tüýs ýürekden bir zat aýtmak isleýärin. Söýgüli kärime baş goşan ilkinji ýyllarymdan bäri 11 sany Olimpiada gatnaşdym. Olaryň 8-si Tomusky, galan 3-si bolsa Gyşky Olimpiýa oýunlarydy. Aşgabatdaky toplumda şolaryň hiç birinde bolmadyk bir aýratynlyk bar. Ol hem binalaryň arasynyň biri-birine juda ýakynlygy. Diňe ýaryş desgalary däl, türgenleriň ýaşajak ýerleri, žurnalistleriň iş ýeri hem şol bir toplumyň içinde. Munuň özi uly artykmaçlyk. Bilýäňizmi, käbir döwletlerde geçirilen iri ýaryşlarda o ýaryşdan bu ýaryşa ýada ýaşaýan ýerimizden ýaryş geçirilýän ýere barmak üçin azyndan bir sagat wagt gerek bolýardy. Şonuň üçin käte ylgap hereket etmeli bolan gezeklerimiz hem boldy. Emma Aşgabat Aziadasy her kime, şol sanda žurnalistlere hem iň ýokary mümkinçilikler bilen bir hatarda şol bir toplumyň içinde işlemek we ýaşamak artykmaçlygyny berýär.
— Žurnalistlere döredilen mümkinçilikler barada näme aýdyp bilersiňiz?
— Biz toplumdaky Halkara ýaýlyma beriş merkezi bilen tanyşdyk. Ol ýerdäki enjamlar dünýä döwletlerinde gören enjamlarymyzyň hiç birinden hem kem däl. Bize Oýunlaryň geçirilýän günlerinde žurnalistleriň ýokary tizlikli mugt internetden peýdalanyp biljekdigini aýtdylar. Halkara žurnalistikasynyň şu gününi internetsiz göz öňüne getirmek mümkin däl. Şuny nazarda tutup, Türkmenistanyň bize berýän bu mümkinçiligini hakyky sowgat hökmünde häsiýetlendirip bileris. Biz käte Bütindünýä Olimpiýa oýunlarynda hem internet ýa-da aragatnaşyk hyzmatlary üçin töleg geçirmeli bolduk. Emma Aşgabatda bu bökdençlik bolmaz. Bu bolsa žurnalistleriň has yhlasly işlemegine şert döreder.
— Türkmenistan Sport metbugatynyň halkara assosiasiýasynyň indi birnäçe ýyllyk agzasy. Geçen ýyllaryň içinde Türkmenistan bilen Aziada — 2017-ni Ýer ýüzünde wagyz etmek, mahabatlandyrmak boýunça geçren işleriňiz barada hem gürrüň beräýseňiz.
— Biziň assosiasiýamyzyň 10 müňden gowrak agzasy bar. Olar dünýä döwletleriniň 150-den gowragyna wekilçilik edýär. Aşgabat Aziadasy baradaky her bir täzeligi biz agzalarymyza aýba-aý ýetirip durýarys. Olar hem öz ýaşaýan döwletleriniň metbugat sahypalarynda bu yklym ýaryşy baradaky habarlary, makalalary, tele we radio gepleşikleri berip durýarlar. Hut şu medi-forum hem biziň hyzmatdaşlygymyzyň bir miwesi. Foruma gatnaşýan daşary ýurtly žurnalistleriň aglabasy assosiasiýamyzyň agzalary. Biz olar öz döwletlerine gaýdyp barandan soňra, Türkmenistanda şaýat bolan ajaýyplyklary barada ýazjakdyklaryna, gepleşikleri taýýarlajakdyklaryna tüýs ýürekden ynanýarys. Özüňiz şaýat, forumy hem-de Mary şäherindäki Sport toplumynda Aziada — 2017-niň başlanmagyna 100 günüň galmagy mynasybetli geçirilen dabarany daşary ýurt teleýaýlymlarynyň ençemesi ýazga geçirdi. Diýmek, bu forum Türkmenistanyň we Aşgabat Aziadasynyň dünýä çykmagynyň ýene bir ädimi bolar.
— Aşgabat Aziadasynyň başlanmagyna bir pasyldan sähel gowrak wagt galdy. Sport baýramçylygyna çenli öňde galan döwür barada pikirleriňiz.
— Eger Aziýa oýunlary 17-nji sentýabrda däl, eýsem, ertir başlaýan hem bolsa Türkmenistanyň şol ýaryşlara taýýardygyny tüýs ýürekden aýdyp bilerin. Beýle görkeziji dünýä tejribesinde seýrek gabat gelýär. Biz käbir iri ýaryşlarda desgalaryň iň soňky günde kynlyk bilen ýetişdirilýändigine şaýat bolduk. Olimpiýa şäherjigi we Türkmenistan bolsa eýýäm taýýar. Munuň sebäbi hormatly Prezident Gurbanguly Berdimuhamedowyň ýolbaşçylygynda tutuş türkmen halkynyň bu yklym ýaryşyny geçirmäge uly ähmiýet berýänliginde. Bize aýdyşlaryna görä, Oýunlara 8 müňden gowrak meýletinçi gatnaşar. Diňe şu maglumatyň özi hem türkmen halkynyň Aziadany ýokary derejede geçirmäge bagyşlaýan yhlasyna şaýatlyk edýär. Dört ýylyň içinde özgeren zat diňe Olimpiýa şäherjigi däl, tutuş Aşgabat özgeripdir. Bu alada, bu yhlas Aşgabadyň geljekde hem iri ýaryşlaryň, Aziadalaryň, Olimpiadalaryň geçirilýän şäherine öwrüljekdigini buşlaýar. Özi-de Aziada — 2017 diňe geljekki has iri ýaryşlaryň däl, Türkmenistanda sportuň röwşen geljeginiň, ýaş nesilde sporta bolan uly höwesiň, sport arkaly dünýä çykmagyň buşlukçysyna öwrüler. Men geljekde has iri ýaryşlary metbugatda beýan etmek üçin Aşgabada geljekdigimize tüýs ýürekden ynanýaryn.
— Jenap Ýilmar, wagt tapyp, beren gürrüňleriňiz üçin sag boluň! Aşgabat Aziadasyny dünýä ýaýmakda assosiasiýanyň işine mundan beýläk hem rowaçlyk arzuw edýäris.
— Sag boluň! Biz bu media-forumy ýokary derejede geçirmäge, umuman, Türkmenistan bilen bagly alyp barýan ähli işlerimizde döreden mümkinçiligi üçin ýurduň hormatly Prezidentine çäksiz hoşallyk bildirýäris!
SUPER ÝYLDYZYŇ NOBATDAKY REKORDY.
UEFA Çempionlar ligasynyň täze möwsümine düýn badalga berildi. 4 toparçada oýnalan 8 duşuşykda 20 gol derwezä geçirildi. Möwsümiň 1-nji goluny PSŽ-niň täze transferi Anhel Di Mariýa öz adyna ýazdyrdy. “Real Madridiň” super ýyldyzy Kristiano Ronaldo özüniň nobatdaky het-trigi bilen bu ýaryşdaky gollarynyň sanyny 80-e ýetirip, häzirlikçe rekordyň ýeke-täk eýesi boldy. Liganyň debýutanty “Astana” topary derwezesine gol goýbermän 50 minut saklanyp bildi. Iki oýunda myhmanlar ýeňiş gazandy. Mançester şäheriniň 2 topary-da 1-0 hasabynda öňe saýlanan hem bolsalar, soňlugy bilen, olar meýdançany gamgyn terk etmeli boldular. Üstesine “Ýunaýted” aýagy döwlen ýaş goragçysy Lýuk Şowdan köp wagtlap peýdalanyp bilmese gerek.
Ilkinji gol habary “A” toparçadan gelip gowuşdy. PSŽ bilen “Malmöniň” arasyndaky duşuşygyň eýýäm 4-nji minutynda ýer eýeleriniň argentinaly oýunçysy Anhel Di Mariýa sag gapdaldan jerime meýdançasyna girip, topy batly depýär we täze toparyndaky ilkinji topuny derwezä salýar. Zlatan Ibrahimowiç ilkinji klubunyň torundan gol geçirmedi. Ýöne 2-nji goluň geçmegine uly ýardam berdi. Ol 61-nji minutda Kawaniniň kelle golunyň pasyny beren oýunçy hökmünde bellendi. Şunlukda, Çempionlygyň esasy dalaşgärlerinden PSŽ “Malmöni” 2-0 hasabynda utdy.
Bu kubogyň 10 gezek ýeňijisi “Real Madrid” üçin täze möwsümiň başlangyjy şowly geçdi. Öz meýdançasynda Mirçea Luçeskunyň “Şahtýoryny” kabul eden madridliler 30-njy minutda Karim Benzemanyň takyk urgusy bilen hasaby açdy. Bu onuň Çempionlar ligasyndaky 43-nji goly bolup, ol sanawda 10-njy orna çykdy. Ikinji ýarymda Şahtýor üçin ýagdaý gowy bolmady. 50-nji minutda Taras Stepanenko ikinji sary petekden gyzyl petek alyp, meýdançadan kowuldy. 55-nji we 63-nji minutlarda topuň goragçylaryň eline degmeginden soň, Iwan Bebek 2 gezekde-de ak nokady görkezdi. Kristiano Ronaldo bolsa, olaryň ikisini-de dürs ýerine ýetirdi. 81-nji minutda-da Marselonyň batly urgusyny derwezeçi sowan hem bolsa, Ronaldonyň 3-nji goluna çäre tapyp bilmedi. “La Ligada” 5 goldan soň, Çempionlar ligasynda-da 3 gol geçiren Ronaldo şu ýaryşdaky 3-nji “het-trigini” öz adyna ýazdyrdy. Ol häzirlikçe Çempionlar ligasynda 80 gol geçiren ilkinji futbolçydyr. Şeýle-de, Ronaldo “Real Madridiň” taryhyndaky iň köp het-trik eden oýunçy diýen adyň hem täze eýesi boldy.
Myhmançylykda PSW-ni şu wagta çenli ýeňip bilmedik “Mançester Ýunaýted” bu arzuwyny ýene-de soňa goýmaly boldy. Weýn Runisiz meýdança çykan “Gyzyl-şeýtanlar” üçin oýnuň soňy gowy netijelenmedi. 16-njy minutda Hektor Morenonyň eden gödek hereketinden soň, aýagy döwlen goragçy Lýuk Şowuň haçan meýdança gaýdyp geljekdigi häzirlikçe belli däl. 41-nji minutda PSW-niň oýunçysy öňki oýunçysy (4 aý öňem PSW-de oýnaýardy) Memfis Depaý bilen öňe geçen myhmanlar 45+2-nji minutda 16-njy minutyň “gahrymany” Hektor Morenanyň, 57-nji minutda-da Narsinginiň gollaryna çäre tapyp bilmedi. Oýnuň Lýuk Şowuň şikesi sebäpli 7 minutlap durandygy-da bellärliklidir.
2009-njy ýylda-da duşuşan 2 toparyň oýnunda “Wolfsburg” kluby Moskwanyň SSKA-syny täze transferi Julian Draksleriň 40-njy minutdaky ýeke-täk goly esasynda ýeňlişe sezewar etdi. Şondan soň, iki topara-da hasaby üýtgetmek başartmady. “SSKA Moskwa” topary myhmançylykda nemes klublary bilen oýnan 5-nji duşuşygynda-da utuldy.
“C” toparçadaky 2 oýun hem birmeňzeş hasaplar bilen tamamlandy. Türkiýäniň “Galatasaraýy” öz meýdançasynda “Atletiko Madridden” 2–0 hasabynda utuldy. Gollaryň ikisini-de goragçylaryň uly ýalňyşlygyndan peýdalanan fransuz hüjümçi Antuan Grizman derwezä girizdi (18-nji we 25-nji minutlarda). Ikinji ýarymda hüjüm baryny eden “Jim Bom” Çempionlar ligasyndaky bassyr 6-njy oýnunda-da utulyp, ol 9 duşuşykdan bäri-de ýeňiş gazanyp bilenok.
50 minutlap ýer eýeleriniň hüjümlerine döz gelmegi başaran liganyň debýutanty “Astana” myhmançylykda “Benfikadan” 2–0 hasabynda ýeňildi. “Türkmenistan Sport” teleýaýlymynda-da göni ýaýlymda görkezilen oýnuň 51-nji minutynda Nikolas Gaitan owadan hereketler bilen jerime meýdançasynyň içinden topy batly depdi we hasaby açdy. Şondan 11 minut soň, özara owadan paslaşygyň netijesinde täze transfer Konstantinos Mitroglu hasaby 2–0-a çykardy.
Güýçli toparlary özünde jemleýän “D” toparçada “Mançester Siti” bilen “Ýuwentusyň” oýny esasy üns merkezdäki duşuşyk boldy. Birinji ýarymy 0-0 gutaran oýnuň 57-nji minutynda täsin waka bolup geçdi. Burçdan ýerine ýetirilen urguny Kompani Kiellininiň egninden basyp, onuň topy ýalňyşlyk bilen öz derwezesine salmagyna sebäp boldy. Kompaniniň eden bu gödek hereketi sloweniýaly eminiň gözünden sypdy we netijede ýer eýeleri 1-0 hasabynda öňe geçdi. Şondan soň tijenen “Goja sinýoralylar” ilki 70-nji minutda Manžukiç bilen hasaby deňlediler, soňam 81-nji minutda Moratanyň owadan goly bilen öňe saýlandylar. “Ýuwentus” 1996/97 möwsüminden soň, ilkinji gezek Angliýada ýeňiş gazanmagy başardy.
Ispan topary “Sewilýa” öz meýdançasynda liganyň debýutantlaryndan “Borussia M.” Toparyndan 3-0 hasabynda üstün çykdy. Duşuşykda çehiýaly emin ýer eýeleriniň peýdasyna 3 penalti belledi. “Andalusiýalylar” şolaryň 2-sini dürs ýerine ýetirdi. 47-nji minutda Kewin Gameiro penaltiden hasaby açdy. 3 minut soň, onuň uran penaltisi ýokarky sütüne degip yzyna gaýtdy. 66-njy minutda ýene bir penalti boldy we ondan Ewer Banega dürs peýdalandy. 84-nji minutda-da Konoplýanka oýna soňky nokady goýdy (3–0).
Super ýyldyzyň soňky çempiona kömegi degmez .
Hawa, futbol muşdaklarynyň söýgüli bäsleşiginiň eýýäm, 2-nji hepdesiniň duşuşyklaryna şu gün badalga berler. Şu gije “E”, “F”, “G”, “H” toparçalarynyň duşuşyklary oýnalar. Oýunlaryň ählisi-de Aşgabat wagty bilen 23:45-de başlanar. Bu gijeki 8 oýnuň arasyndan iň esasylary hökmünde, “Porto”–“Çelsi” hem-de “Barselona”–“Baýer” oýunlaryny görkezmek bolar.
“Ýeri doldurylyp bolmajak oýunçy” diýip, esasy ýyldyzy Lionel Messiniň şikesi (2 aýa golaý wagtlap meýdança çykyp bilmez) bilen baglanyşykly beýanat beren Luiz Enrikäniň onuň ornuna Muniri oýnatmagyna garaşylýar. 2 ýyl ozal, “Kamp Nouda” “Baýeri” 7–1 (Messi 5 gol geçiripdi) hasabynda ýeňen “Barselona” “Baýer” bilen 8 gezek duşuşdy. Şolaryň 5-sinde ýeňiş gazanan “katalonlar” 17 pökgi geçirdi. “Barselonany” 2 gezek ýeňen (1988-nji we 2001-nji ýyllarda) “Baýeriň” janköýerleri Hakan Çalhanoglu, Mehmedi, Kampl, Çiçarito ýaly oýunçylaryndan iň bolmanda deňlige garaşýar. Oýunda angliýaly Martin Atkinson jürlewük çalar.
“Romanyň” tälimçisi Rudi Garsia üçin bu günki oýnuň özboluşly statistiki aýratynlygy bar. Ol “Romanyň” tälimçisi hökmünde 100-nji oýnuny geçirer. Ilkinji gezek duşuşýan iki toparyň arasyndaky oýna başga bir iňlis emini Mark Klatenburg eminlik eder. Belarus kluby häzire çenli italýan toparlary bilen 8 gezek duşuşyp, ýeke sapar hem ýeňiş gazanyp görmedi (4 deňlik, 4 ýeňliş). Ýöne BATE öz meýdançasynda italýan klublary bilen geçiren soňky 2 oýnunda deňme-deň oýnamagy başardy (“Ýuwentus” bilen 0-0, “Milan” bilenem 1-1). “Roma” iň soňky sapar 2010-njy ýylda bu ýaryşyň çäklerinde myhmançylykda ýeňiş gazanypdy.
Duşuşygyň 100 göterim faworiti “Bawariýanyň” tälimçisi Pep Guardiolany howatyrlandyrýan iň esasy zat garşydaşy “Dinamo Zagrebiň” 45 oýundan bäri ýeňilmän gelýändigidir. Köpleriň pikirine görä, bu gün horwat toparynyň bu statistikasy bozular. Geçen hepdäniň dowamynda 2 duşuşykda 7 gol geçiren (birinde 5 gol salyp, ona golaý rekordy öz adyna ýazdyrypdy) Lewandowskiden janköýerler şol gollarynyň dowamyny isleýär. Iki topar ilkinji gezek özara güýç synanyşsa, “Dinamo Zagreb” 11-nji sapar nemes toparlary bilen duşuşar. Öňki 10 oýunda ýeke gezek hem ýeňip görmedik zagrebliler 1-nji duşuşykda “Arsenaly” ýeňip, liganyň taryhyndaky az sanly ýeňişleriniň birini gazanypdy. Duşuşygyň emini belarusly Alekseý Kulbakow bolar.
1-nji oýunlarynda utulan 2 toparyň – “Arsenal” bilen “Olimpiakosyň” arasyndaky duşuşygyň baş emini gollandiýaly Bas Niýhuis bolar. Soňky 7 möwsümde 4-nji sapar bir toparça düşen iki klub hem ýeňiş gazanmak isleýär. Aýratynam, “Arsenal”. Sebäbi “Arsenal” toparçadaky mundan soňky 2 oýnunda “Bawariýa” bilen duşuşar we bu oýunlaryň ikisi-de olar üçin o diýen ýeňil geçmejekdigi hemmä mälim bolşy ýaly, iňlis klubuna-da äşgär. “Arsenal” bilen “Olimpiakos” mundan öň 6 duşuşyk geçirip, hersi 3 gezek ýeňiş gazandy. Başgaça aýdylanda, iki klubam öz meýdançasyndaky oýunlarda bir-birinden üstün çykmagy başardy. Gol gatnaşygynda “Arsenal” 9–8 öňde. 1-nji oýunda gyzyl petek alan Žirunyň ornuna “Premier ligada” soňky oýunda “het-trik” eden Aleksis Sançesiň esasy düzümde meýdança çykmagyna garaşylýar. Bilermenleriň çaklamasyna görä, “Arsenalyň” ýeňiş gazanmagynyň mümkinçiligi has ýokary.
11 ýyldan soň, öz meýdançasynda Çempionlar ligasy duşuşygyny geçirjek “Makkabi Tel Awiw” toparynyň tälimçisi Slawişa Ýokanowiç “Dinamo Kiýewi” ýeňmek üçin ellerinden geleni gaýgyrmajakdyklaryny aýtdy. Iki topar hem öz milli çempionatlaryndaky soňky oýunlarynda 2–0 hasabynda ýeňiş gazandy. Iki klub 2011-nji ýylda UEFA Ýewropa ligasynda duşuşypdy. Tel Awiwdäki oýun 1–1, Kiýewdäki duşuşyk 3–3 hasabynda gutarypdy. Duşuşykda ispaniýaly emin Dawid Fernandes Borbalan jürlewük çalar.
Başga bir ispaniýaly emin – Antonio Mateu Lahozyň eminlik etjek duşuşygynda “Porto” bilen “Çelsi” özara güýç synanyşar. Bu oýnuň özboluşly ähmiýeti bolup, “Çelsiniň” tälimçisi Žoze Mourinio ozalky klubunyň garşysyna göreş alyp barar. Çempionatda şowly oýun görkezip bilmeýän “Çelsiniň” tälimçisiniň wezipesini saklamagy üçin iň esasy tutawaç Çempionlar ligasy bolup durýar. Şonuň üçin bar güýji bilen duşuşyga ymtylýan “Çelsiniň” tälimçisi “Porto” bilen uly ýeňiş gazanandygyny, indi hem onuň garşysyna çykýandygyny hem-de düýn klubuň muzeýini gezip görendigini aýtdy. Iki klub hem çempionatdaky soňky duşuşygyny öz garşydaşlary bilen 2-2 deňlikde oýnady. Žoze Mourinionyň “Real Madriddekä” o diýen oňuşmadyk şägirdi Iker Kasilýasyň “Portonyň” derwezeçisidigini ýatladyp, eger oýnan ýagdaýynda “Çelsiniň” hüjümçisi Radamel Falkao hem öňki toparynyň garşysyna meýdança çykar. Kasilýas oýnasa, onda ol Çempionlar ligasynda iň köp çykyş eden oýunçy diýen ugurda rekordyň ýeke-täk eýesi bolar (häzirlikçe). Düýn döredilenine 122 ýyl dolan “Porto” 12 oýunda bäri ýeňilmän gelýär (ähli ýaryşlary hasaba alanyňda). “Porto” bilen “Çelsi” 6 gezek duşuşyp, 4 oýunda iňlisler, 1-inde hem portugallar ýeňiş gazandy.
12 oýundan bäri, ýeňlişsiz gelýän “Gent” myhmançylykda “Zenit” bilen duşuşyp, sýurpriz etmegiň aladasynda. Öz meýdançasynda o diýen aňsat ýeňilmeýän “Zenitiň” tälimçisi Andre Willaş-Boaş oýunçylaryna uly ynam bildirýändigini aýtdy. Sloweniýaly Matež Ýuguň eminlik etjek bu oýnunda iki klub ilkinji sapar duşuşar. Öz meýdançasynda belgiýa toparlaryny 5 oýunda-da ýeňen “Zenit” bu duşuşyklarda 12 gol geçirip, toruna 1 pökgi goýberdi. Ýewropa arenasyndaky soňky 8 oýnuň 5-sinde ýeňiş gazanan Sankt-peterburglylar duşuşygyň faworiti diýlip görkezilýär. Liganyň debýutanty “Gent” 1-nji oýnunda “Lion” bilen deňme-deň oýnan bolsa, “Zenit” myhmançylykda “Walensiýany” 3–2 hasabynda ýeňipdi.
Bu sözler “Walensiýanyň” tälimçisi Nuno Espirito Santonyň oýundan öňki beren beýanatlaryndan. 1-nji oýunlarda garaşan netijelerini gazanyp bilmedik 2 klubuň – “Lion” bilen “Walensiýanyň” arasyndaky duşuşygyň emini serbiýaly Milorad Maziç bolar. Ispan toparlaryny aňsat ýeňip bilmeýän “Lion” 2000-nji ýylda-da “Walensiýa” bilen duşuşypdy. Şonda iki oýun hem ispan klubunyň ýeňşi bilen gutarypdy (Fransiýada 1-2, Ispaniýada 1-0). Fransuz klublaryny aglaba ýeňýän “Walensiýa” 1-nji tapgyrda garaşylmadyk ýagdaýdaky ýeňlişiň öwezini dolmakçy. Olar pleý-off tapgyrynda-da başga bir fransuz kluby – “Monakony” utupdylar.
Suw — çukurdan membrana çenli ýa-da suwy durlamagyň gysgaça taryhy.
Suw — durmuşymyzyň gözbaşy, ol damjasy altyn dänesine deňelýän gymmatlyk. Suw ynsan tebigatynyň özeninde durýan zat. Ýogsa-da, bu günki günde suwuň arassalygy nähilikä?
Häzirki zaman ösen tehnologiýaly suw arassalaýyş ulgamlary bu ugurda iň esasy müşgillikleriň öňüni almagy başardy. Olar tebigy çeşme suwlarynda bolup bilýän, adamyň saglygyna uly howplary getirip biljek bakteriýalardyr hapalary arassalaýar. Emma bu adamzat jemgyýetiniň taryhynyň ähli döwürlerinde beýle bolmandyr.
Gadymy döwürde suwy nähili arassalapdyrlar?
Biziň ata-babalarymyz suwuň dury we arassadygyny onuň reňkine hem-de ysyna ähmiýet berip anyklapdyrlar. Olar eger suwa seredeniňde dury görnüp, ondan içip göreňde ajymtyk kakmaýan bolsa, onda bu suwy içmek bolar diýip hasap edipdirler. Diňe XVI asyrda mikroskopyň oýlanyp tapylmagy bilen adamlar köp sanly keselleriň we epidemiýalaryň suwuň hapalygy zerarly döreýändigine göz ýetiripdirler.
Suwy durlamagyň iň täsirli we gadymy usullarynyň biri-de suw howdanynyň gapdalyndan gazylan çukurlar bolupdyr. Çukuryň içine suw durlanyp geçip ýygnanypdyr.
Suwuň gaýnadylyp ýa-da günüň aşagynda gyzdyrylyp içilmelidigi barada 6 müň ýyl mundan ozalky döwre degişli bolan gadymy grek we hindi çeşmelerinde bellenilip geçilýär. Şeýle-de şol döwürlerde adamlar suwy çägeden we uly göwrümli daşlardan akdyryp hem arassalapdyrlar.
Biziň eramyzdan öňki 2000-nji ýylda hindiler suwy süzüp arassalamak üçin kömür ulanyp, ony mis gaplarda saklapdyrlar.
Suw arassalamak zerurlygy has-da gadymy müsürlileriň paýyna düşüpdir. Sebäbi olara elýeterli bolan Niliň suwy bulanyk bolupdyr. Bu ýagdaýdan müsür halky baş alyp çykmak üçin gaplary suwdan dolduryp, olary bir gapdan başga bir gaba guýup, uzyn ýüpden ýa-da matadan akdyrmak arkaly kapillýar täsiri esasynda durlapdyrlar.
Mundan başga-da, müsürliler taryhda ilkinji bolup, koagulýantlary, şeýle-de kaliý, natriý we hrom kwaseslerini peýdalanypdyrlar.
Bu ugurda toplanan baý tejribä we bilimlere garamazdan, orta asyrlarda ýaşan adamlar suwy ýakynlarynda ýerleşen howdanlardan almagy, şol bir wagtyň özünde hem olar bu howdanlara galyndy zatlaryny we lagym suwlaryny hem dökmegini dowam etdiripdirler.
Suwy arassalaýan ilkinji stansiýalar haçan peýda bolupdyr?
Şotlandiýa, Peýsli şäheri. 1804-nji ýylda agardyjy sehiň eýesi Jon Gibb ylmy-synagly çägeli süzgüji işläp taýýarlapdyr, onuň arassalan suwunyň artykmajyny bolsa ildeşlerine satypdyr. Şeýlelik bilen, Peýsli suwy süzüp arassalamak işiniň ilkinji gezek geçirilen şäheri hökmünde taryha girdi.
ABŞ, Jersi Siti. Bu ýerde 1908-nji ýylda Bunton howdanynyň suwy natriý hloridiniň garyndysy bilen dezinfeksiýa edilip başlanypdyr.
Häzirki döwürde suwy arassalamagyň iň täsirli usuly membranalaryň kömegi bilen arassalamak hasaplanylýar. Bu prosesde suw belli bir basyşyň astynda ýarym geçirijilikli membranadan geçmek arkaly has konsentrirlenen erginden pes konsentrirlenen ergine geçýär.
Aslynda, membrana görnüşli proses 1748-nji ýyldan bäri belli bolup, öňdäki 200 ýylyň dowamynda membranalary öndürmegiň çylşyrymlylygy we gymmatlygy sebäpli ol diňe 1959-njy ýyla çenli, ýagny Los Anjelesdäki Kaliforniýa uniwersitetiniň hem-de Kanadanyň Milli barlag birleşmesiniň alymlary tarapyndan tersleýin osmos membranalaryny öndürmegiň iň täsirli usuldygy baradaky pikir öňe sürülýänçä gysga çäkde, tejribehanalarda amaly taýdan öwrenilip gelipdir. Häzirki wagtda dünýä bazaryndaky membrana süzgüçleriniň ählisi diýen ýaly şu usul esasynda öndürilýär.
1977-nji ýylda Florida ştatyndaky Keýp Koral ABŞ-da membranaly süzgüç prosesini giňden ulanan ilkinji dolandyryş merkezi boldy. Bu ýerde başlangyç iş güýji bir günde 11,35 million litr bolan suw arassalama işleri geçirildi. 1985-nji ýyla çenli Keýp Koralyň ilatynyň tiz artmagy netijesinde şäher günde 56,8 million litr arassalanan suwy öndürmäge mümkinçiligi bolan pes basyşly membrana süzgüçleri esasynda işleýän zawoda eýe boldy.
2019-njy ýyla çenli dünýäde 16,000 töweregi suw süýjediji zawod hereket edip, olarda adamlaryň sarp etmegi üçin günde 95 million kub metr arassalanan suw öndürilýär.
Turba arkaly akyp gelýän suwy arassalamak näme üçin zerur?
Krandan akyp gelýän suwy içýänlere garaşýan ýakymsyz täsirleriň arasynda, ilkinji nobatda, suwy agyrlaşdyrýan mineral hapalar bolýar. Şeýle duzlaryň köp mukdaryny özünde jemleýän suw bedene gowy täsir etmeýär we böwreklerde zyýanly zatlaryň döremegine sebäp bolýar.
Kran suwunyň peýdaly bolmazlygyna getirýän ikinji faktor, dezinfeksiýa suwuna goşulan hlor birleşmeleridir. Hlor suwdaky organiki birleşmeler bilen täsirleşende zäherli maddalar işlenip çykýar. Olary adaty şertde arassalamak ýa-da gaýnatmak peýdasyzdyr.
Öýlere akyp gelýän suwuň düzümi hapalanyp oňa pos gyryndylary düşýär, sebäbi olaryň esasy turbalaryny çekmekde henizem demir turbalar giňden ulanylýar. Poslar bolsa içegäniň işjeňliginiň bozulmagyna we ýaramaz allergik täsirlere sebäp bolup biler.
Senagat kärhanalarynyň zyňyndylary sebäpli tebigy suw çeşmelerine agyr metallar — simap, gurşun, kadmiý, şeýle hem mis düşýär. Agyr metallar bilen bir hatarda tebigy çeşmelere gar we ýagyş suwlary arkaly ekin meýdanlaryndaky ösümlik zyýankeşlerine garşy göreşmekde ulanylýan pestisidler hem düşüp biler.
Suwuň maldarçylyk, guşçulyk we balyk önümçiligi hojalyklaryndaky keselleriň öňüni almak üçin ulanylýan antibiotikler we gormonlar ýaly derman serişdeleri bilen hapalanyp biljekdigini hem az adam bilýän bolsa gerek.
Şeýlelik bilen, senagat taýdan arassalanan kran suwuny tebigy çeşmeleriň arassalanmadyk suwundan has ygtybarly bolsa-da, zyýansyz diýip kepillendirip bolmaz.
Näme etmeli?
Kimse öýüne arassalanan suw sargyt edip, bu meseläniň çykalgasyny tapýar. Bu usulyň ýetmezçiligi bolsa, suwuň iň garaşylmadyk ýagdaýda gutarmagydyr, şeýle-de uly maşgalalarda suwy yzygiderli we ýygy-ýygydan sargyt edip durmaly bolýar. Mundan başga-da, şeýle suw gaplary üçin nasoslar we sowadyjylar köplenç ýerliksiz hem bolup bilýär, olarda galýan çyglylyk zerarly zyýanly bolan galyndylar ösüp bilýär, ýene bir tarapdan, bu gaplardan göni suw guýup almagam oňaýsyzdyr.
Ine, şeýle ýagdaýda hem suw süzgüçleriniň iň ýerlikli çözgüt bolup biljekdigini bellemeli. Olar küýze gap görnüşli, plastmassa kolbaly blok görnüşli (protoçnyý süzgüçler) hem-de has täsirlisi bolan ters osmos membranaly süzgüçlerden ybaratdyr.
«AquaCom» näme?
«AquaCom» plastmassa kolbaly blok görnüşli süzgüçleri hem-de ters osmos membranaly süzgüçleri müşderilere hödürleýär. Bularyň soňkusy öý şertlerinde has ýokary derejeli arassa, özünde zyýanly galyndylary bolmadyk suwy süzüp almaga ýardam edýär. Munda suw dürli hili hapalary, poslary, bakteriýalary, wiruslary, hlor birleşmelerini we beýleki zyýanly zatlary özünde saklap galýan ýörite membrana gatlaryndan geçirilýär.
«AquaCom» süzgüçleri suwy islendik arassalyk derejesine laýyklykda durlamaga mümkinçilik bermek bilen, diňe bir öýde däl-de, eýsem, basseýniň suwuny arassalamakda, iýmit kärhanalarynda, myhmanhanalarda, kafelarda ýa-da restoranlarda peýdalanylyp bilner.
«AquaCom»-y saýlap almagyň tapawutly tarapy nämede?
«AquaCom» Türkmenistanda tölegsiz eltip bermek we süzgüçleri gurnamak işlerini ýerine ýetirýär. Süzgüjiň kepillik möhleti (24 aýa çenli) heniz dolmanka we dolanyndan soň hem, kärhana bejeriş-abatlaýyş işlerini we süzgüjiň kartrijini çalyşmagy tölegsiz ýerine ýetirip berýär (diňe kartrijiň tölegi tölenýär), şeýle hem islendik suw süzgüçlerini bejerme we hyzmat ediş işlerini amala aşyrýar.
«AquaCom»-a ýüz tutýan adamlaryň ählisine hünärmeniň tölegsiz baryp, öýde, ofisde, iýmit kärhanasynda, restoranda ýa-da basseýnde, mahlasy ähli zerur bolan ýerlerde suw süzgüçlerini şerte görä nähili ulanmalydygy barada giňişleýin maslahat bermegi kepillendirilýär.
Bulardan başga-da, «AquaCom» barada «Turkmenportal» web saýtyndan okap habarly bolan müşderilere PP-kartrij, ýadygärlik sowgatlary hem-de goşmaça üç aýlyk kepillik ýaly görnüşlerde ajaýyp ýeňillikli bonus ýetirilýär. «AquaCom»-y dost-ýarlaryna maslahat berýän müşderilere başga-da dürli hili yzygiderli bonuslaryň berilýändigini bellemek gerek.
Synag gaýgysy we ony nädip ýeňmeli?
Synagyň boljak güni golaýladygyça ony gaýgy etmeýän, synagyň nähili geçjekdigi barada aladalanmaýan, soraglaryň bilýän temalaryndan düşmegini dilemeýän, eliniň aýalarynyň içi derläp, uludan-uludan dem almaýan, öz-özüne “Synagdan geçip bilermikäm ýa-da ýykylaýarmykam? Geçip bilmesem näme diýerkäler? Sorag soralanynda aljyrap duraýarmykam ýa?” diýen ýaly sowallary gaýta-gaýta soramaýan... dalaşgär, megerem, ýok bolsa gerek.
Eýsem, synagy gaýgy etmek dogrumyka? Synag barada aşa aladalanmak dalaşgäre nahili täsir edip biler? Synag gaýgysyny azaltmak üçin näme etmeli? Ine, şu we beýlekiler barada biz ýokary okuw mekdepleriniň giriş synaglaryna taýýarlyk görýän dalaşgärlere degerli maslahatlary bermekligi makul bildik.
Gaýgy zyýanlymy?
Gaýgy – munuň özi ynsanyň ruhy haly bolup, bu duýgy adamda aladany, ünjüli pikiri, gam-gussany oýarýar. Türkmen halkymyzyň edebi mirasynda “Gaýgy garrydar, gam öldir” diýlen nakyl hem bar. Emma gaýga diňe bu nakyl esasynda çemeleşip, oňa zyýanly diýmek dogrumyka?
Biz islendik bir zady gaýgy etsek, şol barada hem aladalanyp başlaýarys. Eger-de bitmän duran işimizi gaýgy etsek, ony bitirmek ugrunda göreşýäris. Näsagy gaýgy etsek, onuň sagalmagy ugrunda ala edýäris. Bir ýere öz wagtynda ýetişmegi gaýgy etsek, ir bilen ýola düşmek bilen bolýarys. Eýsem, şu nukdaýnazardan serediniňde gaýgy bize belli bir derejede zerur bolan işleri bitirmäge itergi berýän içerki güýç – stimulýator hökmünde hem ýüze çykýar. Emma aşa gaýgy nakylda beýan edilişi ýaly, hiç hili netije bermeýär.
Giriş synaglary babatynda hem biraz gaýgy biziň köpräk okamagymyza täsirini ýetirýän bolsa-da, aşa gaýgy okamakdan elimiziň sowaşmagyna, höwesimiziň gaçmagyna, badymyzyň gowşamagyna, aljyraňňy ýagdaýa düşmegimize sebäp bolýar. Şonuň üçin hem käbir dalaşgärler synag gaýgysy zerarly özlerinden garaşylýan netijäni görkezip bilmeýärler.
ýatkeşligimiz pese gaçýar;
ünsümizi jemlemekde, bilýän maglumatlarymyzy öz ýerinde ulanmakda kynçylyk çekýäris;
otrisatel düşünjeler (synagdan geçip bilmerin; gören taýýarlygym ýeterlik bolmaz; menden güýçlüler kändir...) aňymyzy gurşap alýar;
ýürek urgusy çaltlanýar, dem alşymyz ýygylaşýar, myşsalarda dartgynlylyk, titreme emele gelýär;
der basýar, ýüregimiz bulanýar, başymyz aýlanýar;
aşa tolgunýarys, tiz gaharlanýarys, gorkýarys, öz-özümizi ejiz duýýarys;
synaga taýýarlanmagy soňa goýýarys;
synagy ortasynda taşlap gaýdýarys;
synaga gatnaşmakdan, ol barada söz açmakdan gorkýarys;
synagda bilýän maglumatlarymyzy hem unudýarys we başgalar.
Ýokarda synag gaýgysynyň bizde ýüze çykarýan alamatlary bilen tanyş bolan bolsaňyz, olaryň biziň başarnygymyza, zehinimize, taýýarlygymyza nähili ters täsir edip biljekdigine göz ýetiren bolsaňyz gerek. Eýsem, synag gaýgysyny ýeňip geçmek ýa-da ony belli bir derejede azaltmak üçin näme etmeli?
özüňiziň synag tabşyrmaga taýýardygyňyza ynanyň;
bu synagyň ömrüňizdäki iň soňky synag däldigine düşüniň;
synagyň nähili geçjekdigi baradaky pikirlerden saplanyň;
ruhuňyzy göterjek zatlar barada – öňki gazanan üstünlikleriňiz, başarnyklaryňyz hakynda oýlanyň;
agyr naharlary iýmekden saklanyň;
synag resminamalaryňyzy we geýimleriňizi taýýar edip goýuň;
öwrenişen sagadyňyzda ýatmaga çalşyň.
irden turuň;
ýeňiljek ertirlik ediniň;
ýanyňyza synag resminamalaryny alyp-almadygyňyzy barlaň;
öňki öwrenişen aýakgabyňyzy geýiň;
synagyň geçiriljek ýerine biraz irräk gidiň, eger-de garaşmak sizi gaýga goýýan bolsa, onda ýanyňyza alan ders bellikleriňize göz aýlaň;
synagyň geçjek auditoriýasyny, wagtyny, özüňiziň näçenji bolup synaga girjekdigiňizi bir ýere bellik ediň.
synagyň bilýänligiňizi subut etmek üçin döredilen pursatdygyna düşüniň;
synagy gaýgy etmegiň deregine, başardygyňyzdan soraglary iň gowy derejede jogaplamaga çalşyň;
soraga düşünip-düşünmedigiňizi gaýtadan barlaň;
mugallymyň görkezmelerini ünsli diňläň we düşünmedik ýeriňizi gaýtadan soraň;
daş-töweregiňizdäkileriň näme edýäni bilen gyzyklanmaň we olaryň özlerini alyp baryşlaryna üns bermäň;
göçürmäge we ýanyňyzdakylar bilen gürleşmäge çalyşmaň;
howlukmaň, emma wagtyň çäklidigini hem unutmaň;
aram-aram oturyşyňyzy üýtgediň, uludan dem alyň;
gaýgy basmarlasa, synagdan çykmagyň gowy çözgütdigine ynanmaň. Çünki synaga gaýtadan girip bolmaýandygyna düşüniň;
synagdan geçseňiz, özüňiziň we siziň ýakynlaryňyzyň nä derejede begenjekdigi barada oýlanyň.
test kitapçaňyzyň ähli sahypalarynyň ýerbe-ýerdigini gözden geçiriň;
kyn soraglaryň üstünde köp wagt sarp etmäň;
berlen dürli jogaplardan öň soragy okaň;
soragyň düýp manysyna dogry düşünmäge çalşyň;
ýalňyş jogap dogry jogabyň balyny kemeldýän bolsa, anyk bilmedik soraglaryňyzy jogaplamaň;
mümkin boldugynda berlen dört ýa-da bäş jogabyň arasyndan ýalňyş bolup biläýjek jogaplary aradan aýyrmaga çalşyň.
Synag gaýgysy.
Synagyň boljak güni golaýladygyça ony gaýgy etmeýän, synagyň nähili geçjekdigi barada aladalanmaýan, soraglaryň bilýän temalaryndan düşmegini dilemeýän, eliniň aýalarynyň içi derläp, uludan-uludan dem almaýan, öz-özüne “Synagdan geçip bilermikäm ýa-da ýykylaýarmykam? Geçip bilmesem näme diýerkäler? Sorag soralanynda aljyrap duraýarmykam ýa?” diýen ýaly sowallary gaýta-gaýta soramaýan... dalaşgär, megerem, ýok bolsa gerek.
Eýsem, synagy gaýgy etmek dogrumyka? Synag barada aşa aladalanmak dalaşgäre nahili täsir edip biler? Synag gaýgysyny azaltmak üçin näme etmeli? Ine, şu we beýlekiler barada biz ýokary okuw mekdepleriniň giriş synaglaryna taýýarlyk görýän dalaşgärlere degerli maslahatlary bermekligi makul bildik.
Gaýgy zyýanlymy?
Gaýgy – munuň özi ynsanyň ruhy haly bolup, bu duýgy adamda aladany, ünjüli pikiri, gam-gussany oýarýar. Türkmen halkymyzyň edebi mirasynda “Gaýgy garrydar, gam öldir” diýlen nakyl hem bar. Emma gaýga diňe bu nakyl esasynda çemeleşip, oňa zyýanly diýmek dogrumyka?
Biz islendik bir zady gaýgy etsek, şol barada hem aladalanyp başlaýarys. Eger-de bitmän duran işimizi gaýgy etsek, ony bitirmek ugrunda göreşýäris. Näsagy gaýgy etsek, onuň sagalmagy ugrunda ala edýäris. Bir ýere öz wagtynda ýetişmegi gaýgy etsek, ir bilen ýola düşmek bilen bolýarys. Eýsem, şu nukdaýnazardan serediniňde gaýgy bize belli bir derejede zerur bolan işleri bitirmäge itergi berýän içerki güýç – stimulýator hökmünde hem ýüze çykýar. Emma aşa gaýgy nakylda beýan edilişi ýaly, hiç hili netije bermeýär.
Giriş synaglary babatynda hem biraz gaýgy biziň köpräk okamagymyza täsirini ýetirýän bolsa-da, aşa gaýgy okamakdan elimiziň sowaşmagyna, höwesimiziň gaçmagyna, badymyzyň gowşamagyna, aljyraňňy ýagdaýa düşmegimize sebäp bolýar. Şonuň üçin hem käbir dalaşgärler synag gaýgysy zerarly özlerinden garaşylýan netijäni görkezip bilmeýärler.
ýatkeşligimiz pese gaçýar;
ünsümizi jemlemekde, bilýän maglumatlarymyzy öz ýerinde ulanmakda kynçylyk çekýäris;
otrisatel düşünjeler (synagdan geçip bilmerin; gören taýýarlygym ýeterlik bolmaz; menden güýçlüler kändir...) aňymyzy gurşap alýar;
ýürek urgusy çaltlanýar, dem alşymyz ýygylaşýar, myşsalarda dartgynlylyk, titreme emele gelýär;
der basýar, ýüregimiz bulanýar, başymyz aýlanýar;
aşa tolgunýarys, tiz gaharlanýarys, gorkýarys, öz-özümizi ejiz duýýarys;
synaga taýýarlanmagy soňa goýýarys;
synagy ortasynda taşlap gaýdýarys;
synaga gatnaşmakdan, ol barada söz açmakdan gorkýarys;
synagda bilýän maglumatlarymyzy hem unudýarys we başgalar.
Ýokarda synag gaýgysynyň bizde ýüze çykarýan alamatlary bilen tanyş bolan bolsaňyz, olaryň biziň başarnygymyza, zehinimize, taýýarlygymyza nähili ters täsir edip biljekdigine göz ýetiren bolsaňyz gerek. Eýsem, synag gaýgysyny ýeňip geçmek ýa-da ony belli bir derejede azaltmak üçin näme etmeli?
özüňiziň synag tabşyrmaga taýýardygyňyza ynanyň;
bu synagyň ömrüňizdäki iň soňky synag däldigine düşüniň;
synagyň nähili geçjekdigi baradaky pikirlerden saplanyň;
ruhuňyzy göterjek zatlar barada – öňki gazanan üstünlikleriňiz, başarnyklaryňyz hakynda oýlanyň;
agyr naharlary iýmekden saklanyň;
synag resminamalaryňyzy we geýimleriňizi taýýar edip goýuň;
öwrenişen sagadyňyzda ýatmaga çalşyň.
irden turuň;
ýeňiljek ertirlik ediniň;
ýanyňyza synag resminamalaryny alyp-almadygyňyzy barlaň;
öňki öwrenişen aýakgabyňyzy geýiň;
synagyň geçiriljek ýerine biraz irräk gidiň, eger-de garaşmak sizi gaýga goýýan bolsa, onda ýanyňyza alan ders bellikleriňize göz aýlaň;
synagyň geçjek auditoriýasyny, wagtyny, özüňiziň näçenji bolup synaga girjekdigiňizi bir ýere bellik ediň.
synagyň bilýänligiňizi subut etmek üçin döredilen pursatdygyna düşüniň;
synagy gaýgy etmegiň deregine, başardygyňyzdan soraglary iň gowy derejede jogaplamaga çalşyň;
soraga düşünip-düşünmedigiňizi gaýtadan barlaň;
mugallymyň görkezmelerini ünsli diňläň we düşünmedik ýeriňizi gaýtadan soraň;
daş-töweregiňizdäkileriň näme edýäni bilen gyzyklanmaň we olaryň özlerini alyp baryşlaryna üns bermäň;
göçürmäge we ýanyňyzdakylar bilen gürleşmäge çalyşmaň;
howlukmaň, emma wagtyň çäklidigini hem unutmaň;
aram-aram oturyşyňyzy üýtgediň, uludan dem alyň;
gaýgy basmarlasa, synagdan çykmagyň gowy çözgütdigine ynanmaň. Çünki synaga gaýtadan girip bolmaýandygyna düşüniň;
synagdan geçseňiz, özüňiziň we siziň ýakynlaryňyzyň nä derejede begenjekdigi barada oýlanyň.
test kitapçaňyzyň ähli sahypalarynyň ýerbe-ýerdigini gözden geçiriň;
kyn soraglaryň üstünde köp wagt sarp etmäň;
berlen dürli jogaplardan öň soragy okaň;
soragyň düýp manysyna dogry düşünmäge çalşyň;
ýalňyş jogap dogry jogabyň balyny kemeldýän bolsa, anyk bilmedik soraglaryňyzy jogaplamaň;
mümkin boldugynda berlen dört ýa-da bäş jogabyň arasyndan ýalňyş bolup biläýjek jogaplary aradan aýyrmaga çalşyň.
Söwdanyň hem hyzmatyň hereketlendiriji güýji –  reklama / Söhbetdeş bolan Enwer Nyzamow.
–Röwşen, harydyň, hyzmatyň reklama edilmeginiň maksady belli. Siziň maksadyňyz näme?
–Biziň maksadymyz ýurdumyzda telewideniýäniň we radionyň ösmegine ýardam etmek. Telekeçilerimizi goldamak. Olaryň öndürýän ýokary hilli harytlaryny halkymyza tanatmakdan, ýurdumyzyň ösüşlerini wagyz etmekden ybarat.
– Bu işiňiziň görünýän tarapy. Görünmeýän ýüzünde maddy gazanç-da bar. Diýjek bolýanym reklama bahalaryňyz nähili?
– Ol mahabadyň dowamlylygyna bagly. Meselem, telewideniýede 07:30-dan 18:00-a çenli her minut üçin 130 manat, 18:00-dan 20:00-a çenli 150 manat, 20:00-dan 23:00-a çenli 190 manat, «Watan» habarlar gepleşiginiň öňýany 250 manat. Radioda hem şonuň ýaly. Jemgyýetçilik ulaglarynda ýolagçylaryň has köp gatnaýan sagatlarynda bahalar adaty wagtdakylardan tapawutlanýar.
– Gyzyklanýan taraplar üçin hem gowy maglumat bolar diýip pikir edýäris. Reklamalar diňe radio-telewideniýede däl, gündelik-hepdelik metbugatda-da yzygiderli berilýär. Siziň pikiriňizçe bu üçüsiniň arasyndaky tapawut näme?
– Gazet-žurnallardaky mahabatlarda okyja mahabat edilýän zadyň suraty görkezilýär. Haryt okyjynyň ýadynda göz arkaly galýar. Radioda diňleýji reklama edilýän önüm barada başgalaryň pikirini eşidýär. Netijede, mahabat edilýän önüm diňleýjiniň ýadynda ses arkaly galýar. Telewideniýede beýle däl. Siz bary-ýogy birnäçe sekuntyň ýa minutyň dowamynda tomaşaçynyň göz hem gulak arkaly ýadyna täsir edip, olaryň aňyna siňmegi başarmaly. Şonuň üçin hem telewideniýe iň kyny. Umuman, teleradioýaýlymlardaky reklamalarda wagt bilen ýaryşmaly bolýar.
– Reklamalaryňyzy internetde hem ýerleşdirýäňizmi?
– Mahabatlary www.turkmenistan.gov.tm; www.orient.tm; www.tdh.gov.tm; www.turkmentv.online sahypalarymyzdan görüp bilerler.
– Näçe işgäriňiz bar?
– On sekiz.
– Iş bölünişigiňiz nähili?
– Mahabat bölümimizde üç sany: reklama agentlikleri bilen işleşýän, önümçilik hem ýaýlyma beriji topar bar.
– Şertnama baglaşýan wagtyňyzda müşderileriň islegini bitirip bilmedik wagtyňyz boldumy?
– Ýok. Enteg-ä müşderilerimiziň lapyny keç edemzok. Aýdaly, bir aýlap reklama berýänlerem bar. Harydynyň mahabatyny bir ýa iki gün ýaýlymda görkezmek isläp gelýän täze müşderilerimiz-de bar. Hiç birini boş gaýtaramzok. Maksadymyz – talapnamalaryň sanyny artdyrmak we müşderilerimiziň hoşallygyny gazanyp bilmek.
Reklama agentlikleriniň teklibi esasynda taýýarlanylan mahabatdan gazanylan girdejiniň belli bir bölegini agentliklere zähmet haky hökmünde töleýäris. Diňe bir agentlikleriň işgärleri däl, eýsem bu işe höwesi bolan islendik adam hem gatnaşyp biler. Meselem, siz bize reklama teklibi tapyp gelseňiz, getiren reklamaňyzyň girdejisinden 5 göterimini özüňize el haky hökmünde berip bilýäris.
– Mahabatyň netijesini buýrujy öz girdejisiniň artyşy bilen ölçeýändir. Özüňiz mahabat etmegiň täzeçe usullaryny gözleýäňizmi?
– Elbetde. Reklama diňe täze sýužetleriň, usullaryň, tilsimleriň, jümleleriň hasabyna ösýär ahyry. Has hem soňky 3-4 aýyň dowamynda täze gözleglerimiz, irginsiz çekilýän zähmet öz miwesini berýär. Hyzmatdaşlyk etmek isleýänleriň sany yzygiderli artýar. Maliýe serişdeleri babatynda şu ýylyň ýanwar aýyndaky girdejimiz geçen ýylyň degişli döwri bilen deňeşdirenimizde 5 essä golaý artdy. Bu bolsa wagt geçdigiçe arzyly sepgitlere ýetjekdigimize we ýurdumyzda reklama pudagynyň has kämilleşjekdigine güwä geçýär.
– Röwşen, öň gepleşikleriň, filmleriň, seriallaryň arasyna reklamalar goýulýan bolsa, indi olaryň dowam edýän wagtynda ýerleşdirilýär.
– Dünýä tejribesinde synagdan geçirilen usullar arkaly mahabat etmek has oňaýly hem netijeli bolýar. Daşary ýurt teleýaýlymlaryna ünsli tomaşa etseňiz, haýsydyr bir dowam edýän filmiň, gepleşigiň dowamynda dürli reklamalary görýänsiňiz. Meselem, egin-eşik, aýakgap kärhanalary meşhur estrada ýa-da sport ýyldyzlarynyň üsti bilen, tomaşaçysy ýetik filmleriň dowam edýän wagtynda öz harytlaryny mahabat etmek üçin çykdajydan çekinenok. Sebäbi şowly reklama bilen millionlarça tomaşaçy olaryň müşderisine öwrülip biler. Bu ugurda bizem netijeli işleri ýola goýmagy meýilleşdirýäris. Meselem, «Altyn asyr: Türkmenistan» teleýaýlymynda «Zehin synagy» gepleşiginde ildeşlerimizi «Halkbankyň» täze hyzmatlary bilen tanyşdyrýarys. Teleýaýlymlarda «subtitle» mahabatlary-da ýerleşdirýäris. Gözleglerimiz dowam edýär.
Geljekde multfilmleriň gahrymanlary arkaly reklama rolikleri taýýarlamak maksadymyz bar. Esasy zat edýän işimizi söýýäris. Işleýän wagtymyz edýän işimizden lezzet hem dynç alýarys diýsegem bolýar. Söýgi bilen, yhlas bilen edilen işde ýetilmejek menzil, gazanylmajak üstünlik ýokdur diýilýär. Gahryman Arkadagymyz ýurdumyzda ýerli önümçiligiň ösmegi üçin uly şertleri döretdi. Täze harytlary has täsirli, ýatda galyjy, gowy mahabat etmek üçin yhlasymyzy gaýgyrmarys.
Sürüjilere motor ýagy bilen bagly maslahatlar.
Awtoulagyň ýagynyň wagtly-wagtynda çalşylmagy onuň hereketlendirijisiniň uzak wagtlap sazlaşykly işlemegini üpjün edýär. Awtoulagyň ýagyny ortaça her 8000 kilometrden ýa-da 5000 milden çalşyp durmak maslahat berilýär. Sebäbi ýagyň düzümindäki peýdaly goşundy bolan prisadkalar öz güýjüni ýitirse, hereketlendirijiniň içki diwarynda sürtülme güýçlenýär we uglerod ýataklary emele gelýär. Eýsem, haýsy ýag haýsy awtoulaga has täsirli bolar?
Ýaglaryň 3 görnüşi bar. Olar sintetiki, ýarym sintetiki we mineral ýaglardyr.
Täze awtoulaglara hereketlendirijiniň içini arassa saklamak maksady bilen, sintetiki ýaglary, 100 000 kilometr geçen awtoulaglara hereketlendirijiniň diwarlaryny gorap saklamak üçin ýarym sintetiki ýaglary, has köp ýol geçen awtoulaglara az mukdarda hem bolsa, zeper ýeten hereketlendirijiniň diwarlaryny dikeltmek üçin mineral ýaglary guýmak maslahat berilýär. Awtoulag öndürijileriň köpüsi hereketlendirijiniň gapagynda ulanmak maslahat berilýän goýulykdaky ýag baradaky maglumatlary ýazýarlar.
«Awtoýoly» nyşanyny göterýän dükanlar “Mobile 1” ýaglaryny awtoulag sürüjilerine hödürleýär.
“Mobile 1” hereketlendiriji ýaglary bu pudagyň öňdebaryjylaryndan biridir. Bu ýaglar  iň köptaraply, döwrebap hem-de meşhur bolmak bilen, onuň deňagramly kompozisiýasy, iň soňky goşundylar bilen üpjün edilen ajaýyp iş öndürijiligi bardyr. Siz bu ýaglary ulanyp, awtoulagyňyzyň hereketlendirijisini iň ýokary derejede gorap bilersiňiz. Dünýäde öndürilýän ulag ýaglaryna ýörite hil güwänamalaryny berýän API, ACEA, ILSAC ýaly abraýly jemgyýetleriň hem «Mobile 1» ýaglarynyň ýokary hil derejesine güwä geçýän rugsatnamasy bardyr.
Kärhananyň hyzmat merkezlerinde müşderilere awtoulag ýaglaryny öndüriji meşhur haryt nyşanly kärhanalaryň önümlerini, ýaglaryň görnüşlerini we SAE boýunça ýaglaryň klassifikasiýasyny saýlamaga mümkinçilik berilýär.
«Awtoýoly» nyşanyny göterýän dükanlar we hyzmatlar merkeziniň hünärmenleri bu ugurda öz ýokary hilli hyzmatlaryny hödürleýärler.
Awtoulag ýaglaryny kärhananyň web saýty arkaly hem satyn almak bolýar.
Her bir sürüjä mälim bolşy ýaly, awtoulagyň ýagynyň wagtynda çalşylmagy onuň hereketlendirijisiniň hyzmat ediş möhletini uzaldýar, işjeňligini we tygşytlylygyny gorap saklaýar.
Talyplar üçin interneti howpsuz ulanmak üçin 10 sany maslahat.
Biziň hemmämiz internet giňişligini howpsuz ulanmak üçin ýönekeý kadalaryň bardygyny bilýäris, ýöne olaryň bir ýere jemlemek üçin pikirlinmek gerekdir.   Awstarliýanyň Federal Polisiýasy (AFP, Australian Federal Police) habardarlyk derejesini ýokarlandyrmak we aýdyn ulanmak üçin şeýle kadalaryň 10 sanysy düzmekçi boldy. Mysal üçin, eger-de siz mugallym bolsaňyz we çaga ýa-da talyba internety howpsuz ulanmagyň esaslaryny elýeter düşündirjek bolsa, onda bu 10 kada ýerli bolar diýip hasaplaýarys.
Ygtybarly parol ulanyň – setir we uly harplary, sanlary we başga belgileri utgaşdyryň.
Ähli okaýan zatlaryňyza ynanmaň-hemişe maglumat çeşmesiniň hakykatlygyny barlaň.
Internetde özüňiz, maşgala agzalaryňyz, dostlaryňyz we tanyşlaryňyz  barada şahsy maglumatlary ýerleşdirmäň.
Maglumatlary ýaýratmakdan öň iki sapar pikirleniň. Edil durmuşdaky ýaly aýtýan zadyňyzyň nähili netijä getirjekdigini pikirleniň.
Kompýuteriň ekranynyň anonimligi bilen gizlenjek bolmaň. Adamyň ýüzüne aýdyp bilmejek zadyňyzy ýazmaň.
Internetde bikanun ýa-da gelşiksiz mazmunly zatlary ýaýratmaň.
Köpçülikleýin ulgamda siziň profiliňiziň başgalardan ýapykdygyna göz ýetiriň (howpsuzlygy barlaň).
“Dostlaryň hataryna” diňe öz tanaýanlaryňyzy goşuň- olar siziň dostlaryňyzyň dostlary bolsa hem ýöne siz olary tanamaýan bolsaňyz, onda ýene bir gezek ätiýaçly bolmak artykmaçlyk etmez.
Siziň dostlaryňyz siziň suratyňyzy ýerleşdirjek/siziň suratyňyzy köpçülikleýin ulgamda bellejek bolsalar hökman sizden soramalydyrlar. Olara şulary aýtmaga çekinmäň!
Imeýl habarnamalara birikdirilen salgylanmalara edil şol wagt geçmäň-brauzeriň setirine salgyny özüňiz ýazyň.
Talyplyga dalaşgärler üçin käbir anyk maglumatlar.
Ozal hem habar berşimiz ýaly, ýurdumyzyň ýokary we orta hünär okuw mekdeplerine dalaşgärlerden resminamalary kabul etmek işi 11-nji iýulda başlady. Ýokary okuw mekdeplerine resminamalar 27-nji iýula çenli kabul ediler. Giriş synaglary bolsa 30-njy iýulda başlap, 22-nji awgusta çenli dowam eder. Synaglaryň wagty her ýokary okuw mekdebine görä üýtgeýär.
Hojalyk hasaplaşygyndaky orta hünär okuw mekdeplerine resminamalaryň kabul edilmegi 11-nji iýuldan 19-njy awgust aralygynda, giriş synaglary 21-nji awgustdan 26-njy awgust aralygynda geçiriler.
Türkmen milli konserwatoriýasynda «Opera sungaty» hünäri.
Şu ýyl ýurdumyzyň ýokary okuw mekdeplerine 7128 adam kabul etmeklik göz öňünde tutulýar. Munuň özi geçen ýyldakydan 267 adam köpdür.
Şeýle-de, şu ýyl 2 sany täze orta hünär okuw mekdebi açylýar. Täze açyljak orta hünär okuw mekdepleriniň biri Türkmenistanyň Aragatnaşyk ministrliginiň politehniki orta hünär okuw mekdebidir.
Şu ýyl bu orta hünär okuw mekdebine 6 hünär boýunça 150 adam kabul ediler.
Beýleki biri bolsa Türkmen döwlet neşirýat gullugynyň garamagyndaky neşirýat-çaphana orta hünär okuw mekdebidir. Bu orta hünär okuw mekdebine 3 hünär boýunça 45 adamy kabul etmeklik göz öňünde tutulýar.
Käbir orta hünär okuw mekdeplerinde bolsa täze hünärler açylar. Olar;
«Türkmenhowaýollary» Döwlet milli gullugynyň howa ulaglarynyň işgärlerini taýýarlaýan mekdebinde awiasiýanyň howpsuzlygyny üpjün etmek (käri — ýangyn howpsuzlygynyň inspektory) hem-de awiasiýada gatnawy guraýyş (käri — gatnawy guraýyş boýunça tehnik) ýaly hünärleri.
Şu okuw ýylynda ýurdumyzyň ministrlikleriniň, pudaklaýyn edaralarynyň, kärhanalaryň we guramalaryň sargytlary esasynda orta hünär okuw mekdeplerine 8342 adam kabul ediler. Munuň özi geçen ýyldakydan 629 adam köpdür. Şeýle-de, täze okuw ýylynda ýurdumyzyň başlangyç hünär okuw mekdepleriniň 77-sinde ýaşlaryň 30 müňüsiniň kabul edilip, okadylmagyna garaşylýar.
Taryhda Türkmenistan — Hindistan duşuşyklary.
2008-nji ýylyň 3-nji awgusty: Aziýanyň çagyryş kubogy.
1-2, Ýusup Orazmämmedow 84’.
Bagtyýar Hojaahmedow, Serdar Geldiýew dagylar şol duşuşykda hem milli ýygyndymyzyň düzümindedi.
2010-njy ýylyň 19-njy fewraly: Aziýanyň çagyryş Kubogy.
1-0, Mämmedaly Garadanow 24’ (pen).
Berdi Şamyradow, Dawid Sarkisow, Ruslan Mingazow, Arslanmyrat Amanow dagylar şol duşuşykda hem milli ýygyndymyzyň düzümindedi.
1-1, Jeje Lalpekhlua 60’.
— Ýurdumyzyň milli ýygyndysy şu güne çenli 3 duşuşyk geçirdi;
— Ilkinji duşuşykda myhmançylykda Guamyň milli ýygyndysyndan 1:0 hasabynda ýeňildi;
— ikinji duşuşyk Daşoguz şäherinde geçirildi. Eýranyň milli ýygyndysy bilen bolan duşuşyk 1:1 hasabynda tamamlanyp, Türkmenistan ilkinji utugyny aldy.
— Şu wagtda çenli saýlama tapgyrda Eýranyň milli ýygyndysynyň ýeňip bilmedik ýeketäk ýygyndysy ildeşlerimizdir.
— Türkmen futbolçylary üçünji duşuşygynda Omanyň milli ýygyndysyndan 3:1 hasabynda asgyn geldiler.
— FIFA-nyň oktýabr aýyndaky reýtingine görä, türkmen futbolçylary dünýä ýygyndylarynyň arasynda 155-nji, Aziýa boýunça 26-njy orunda.
— Toparçalarda 4-nji orun alan milli ýygyndylaryň Aziýa çempionatynyň üçünji saýlama tapgyryna gatnaşmaga hukugy bar. Häzir ähli toparçalarda dördünji orny eýeleýän milli ýygyndylaryň arasynda Türkmenistanyň ýygyndysy iň ýokary netijäni görkezýär. Toparçalarda dördünji orny eýeleýän milli ýygyndylaryň içinde diňe Türkmenistanyň ýyygndysynyň bir utugy bar, galanlary entek utuk gazanyp bilenok.
— Saýlama duşuşyklarynda Türkmenistanyň ýygyndysynyň iki goly bar. Olaryň biri Ruslan Mingazowa, ikinjisi Arslanmyrat Amanowa degişli.
Muny bilýärdiňizmi?
— Saýlama duşuşyklarynda Eýranyň milli ýygyndysynyň derwezesine ýekeje gol geçirildi. Ol goluň hem awtory türkmen futbolçysy Ruslan Mingazow.
— Hindistanyň futbol boýunça milli ýygyndysy bu ýaryşa birinji saýlama tapgyryndan gatnaşdylar. Utulan çykdy görnüşinde geçirilen şol tapgyrda hindi futbolçylary Nepalyň ýygyndysyny iki duşuşygyň netijesinde 2:0 hasabynda ýeňip, ikinji saýlama tapgyryna çykmaga hukuk gazandylar.
— Ikinji saýlama tapgyrynda ildeşlerimiz bilen bir toparça düşen Hindistanyň milli ýygyndysy ilkinji duşuşygynda öz meýdanynda Omanyň ýyygndysyndan 2:1 hasabynda asgyn geldi.
— Ikinji oýunda Guama myhman bolan Hindistanyň ýygyndysy ýene şol hasap bilen ýeňildi.
— Hindistanyň milli ýygyndysy toparçadaky üçünji duşuşygyny hem öz meýdanynda geçirip, bu gezek Eýranyň ýygyndysyndan 3:0 hasabynda ýeňildi.
— Hindistanyň ýygyndysynyň saýlama duşuşyklardaky iň netijeli futbolçysy, toparyň kapitany Sunil Çetri. 31 ýaşly hüjümçi birinji we ikinji saýlama tapgyrlaryndan soň derwezelere jemi 5 pökgi geçirdi.
Taryhda şu gün: 7-nji iýul.
1607-nji ýylda ilkinji gezek Angliýada “God Save the King” atly döwlet senasy ýaňlandy.
1668-nji ýylda Isaak Nýuton ilkinji gezek ylymda magistr derejesini aldy.
1846-njy ýylda Amerikanyň Birleşen Ştatlaryna Meksikanyň bir bölegi bolan Kaliforniýa goşuldy.
1881-nji ýylyň 7-nji iýulynda ilkinji gezek körpeleriň söýgüli ertekisi “Pinokkio” ( Rimleriň, “Çagalar žurnalynda”) çap edildi.
1923-nji ýylda Pragada Ukrainanyň Dragomonow adyndaky pedagogiki instituty açyldy.
1940-njy ýylda Lwowda Iwan Franko adyndaky edebi muzeý açyldy.
1987-nji ýylda Çernobldaky Atom Energiýa Stansiýasyndaky partlamada aýyplanýan üç kişiniň sudy boldy.
1990-njy ýylda Rimde ilkinji gezek üç sany tanymal aýdymçylaryň Luçano Pawarottiniň, Plasido Domingonyň hem-de Hose Karrerasyň çykyşy boldy.
1698-nji ýylda Fransuz matematigi, fizik, syýahatçy Pýer-de Mopertýui gradus toruny kartada çyzýar. Ol 1759 njy ýylda ýogalýar.
1746-njy ýylda Italýan astronomy Djuzeppe Piassi ilkinji bolup kiçi “Sereru” atly planetany açýar. Ol 1826-njy ýylda ýogalýar.
1901-nji ýylyň 7-nji iýulynda Italýan aktýory, kino düzüji, Oskar baýragynyň 4-niň eýesi Wiktor De Sika dogulýar. “Şuşa” we “Welosiped ogrulary” atly filmi halk köpçüligine hödürleýär. Ol 1974-nji ýylda dünýäden ötýär.
1940-njy ýylyň 7-nji iýulynda Ringo Starr, iňlis sazandasy, The Beatles toparynyň barabançysynyň doglan güni.
1943-nji ýylyň 7-nji iýulynda Italýan aýdymçysy hem sazandasy Toto Kutuno dogulýar.
1976-njy ýylyň şu güni Fransuz kinoaktrisasy Berenis Bežo dünýä inýär. Ol “Serkerdäniň taryhy”, “Agent 117: Kair şpionyň höwürtgesi”, “Artist” kinofilmlerinde çykyş edip tanymallygy gazanyypdy.
7-nji iýulda Ukrainada ekologiýa tämizliginiň baýramy bolan Tebigaty goramagyň güni bellenilýär.
Şu gün Slawýanlaryň esasy milli baýramy bolan Iwan Kupalanyň baýramçylygy bellenilýär. Bu günde slawýanlar derýadyr çeşmelerde suwa düşüp derman otlary ýygnapdyrlar. Ot ýakyp öz däp-dessurlaryna uýýalar. Esasy yrymlaryň biri bolsa, kimde-kim paporotnigiň täsin gülüni tapsa ol adam sylaglanypdyr.
Taryhy duşuşygyň öňüsyrasynda ünsüňizi çekmek islänlerimiz.
Şu gün — 11-nji aprel — Türkmen futbolynyň taryhynda yz goýjak gün. Çünki bu gün taryhda ilkinji gezek iki toparymyz Aziýanyň Futbol konfederasiýasynyň kubogy ugrundaky ýaryşda biri-biri bilen duşuşýar. Belki beýle duşuşygyň ýene bir gezek, ol hem 25-nji aprelde gaýtalanmagy mümkin. Ýakynda Aşgabatda saparda bolan AFK-nyň wekilleri indiki ýyl ýaryşyň düzügünnamasyna düpli özgerişmeleriň giriziljekdigini aýtdylar. Diýmek, şu ýyldan soň hiç taryhdan taryhda iki toparymyzyň AFK-nyň kubogynda biri-birine garşydaş bolup oýnamazlygy mümkin. Ýöne başga bir tarap hem bar. Belki birnäçe ýyldan, belki-de ýakyn ýyllarda her haýsy aýry toparça düşen iki toparymyz toparçadan çykyp, ýaryşyň final tapgyrlarynda biri-birine garşydaş bolup biler. Eger şeýle bolsa türkmen futboly üçin hem ýakymly duşuşyk bolardy.
Häzirlikçe bolsa, duşuşykdan öň biziň bu iki toparymyz — «Altyn asyr» we «Ahal» AFK-nyň duşuşyklarynda nähili çykyş edipdirler? Geliň, şol maglumatlara göz aýlalyň.
«Aragatnaşykçylar» bu ýaryşa taryhynda ilkinji gezek 2015-nji ýylda gatnaşdylar. Ýöne topar üçin ilkinji synanşyk şowly bolmady. Mundan öň AFK-nyň prezidentiniň kubogyna gatnaşan türkmen toparlary şol ýyl ýaryşa saýlama tapgyrdan gatnaşdyryldy. «Altyn asyr» 10-njy fewralda Aşgabatda geçirilen duşuşykda Ýemeniň «Al-Sakryndan» 0:1 hasabynda ýeňlip, ýaryşy ir tamamlady.
«Altyn asyr» 2016-njy ýyldaky ýaryşa toparçadan gatnaşdy. «Aragatnaşykçylar» Liwanyň «Al-Ahed», Iordaniýanyň «Al-Wehdat», Bahreýniň «Al-Hidd» toparlary bilen birlikde «A» toparçany emele getirdiler. Täsin toparça emele geldi. «A» toparça, ähli wekilleriniň baş harpy hem «A», üstesine ähli wekilleriniň adynyň ikinji harpy hem «L» («ALtyn asyr»). «Aragatnaşykçylar» ýaryşa ýeňiş bilen başladylar. Ilkinji duşuşykda Liwanyň toparyny 2:0 ýeňen futbolçylarymyz «Al-Hidd» bilen myhmançylykda geçirilen duşuşykdan hem 1 utuk almagy başardylar. Üçünji duşuşygyny hem myhmançylykda geçiren «aragatnaşykçylar» Amir Gurbanynyň geçiren goly bilen öňe saýlanan hem bolsa, 15-nji minutda öz derwezesinde hem gol gördüler. Her niçik hem bolsa, bu duşuşykdan hem 1 utuk bilen Watana dolanmak nesip etdi.
Utulmazlyk gowudy, ýöne esasy zerurlyk ýeňişdi. Şol zerurlyk toparymyza ýar bolman, «Altyn asyryň» toparçadan çykmak baradaky arzuwlary ýeneki ýyllara galdy. Soňky üç duşuşygynda bir deňme-deňlik, iki utulyş «aragatnaşykçylary» toparçanyň iň soňky ornuna düşürdi. Esasan hem, soňky duşuşyk dramatik üagdaýda tamamlandy. «Al-Hidd» bilen Aşgabatda geçirilen şol duşuşygyň 58-nji minudynda «Altyn asyr» Süleýman Muhadowyň geçiren goly bilen öňe-de saýlanypdy. «Köpetdag» stadionynyň münberlerinde ala-şowhun edip oturan 18 300 tomaşaçynyň taryhda ilkinji gezek bir toparymyzyň AFK-nyň kubogynda toparçadan çykjakdygyna ynamy uludy. Ýöne şol yman bary-ýogy iki minutda kül-peýekun boldy. Myhman topar 75-nji we 76-njy minutlarda geçiren gollary bilen ýeňiş gazandy. Bu iki minut tapgyra ýaryş tertibiniň ikinji ornunda gelen «Altyn asyry» dördünji orna oklady. «Içiňi ýakaýyn» diýen ýaly, şol gün «Al-Wehdat» hem toparçadan çykmagy eýýäm gazanan «Al-Ahedi» utdy. Şeýdip, türkmen futbolçylarynyň we janköýerleriniň ýaryşyň galan dowamyny hem görmek arzuwy ýeneki ýyllara galdy.
Toparyň 2016-njy ýyldaky görkezijileri: 6 duşuşyk, 1 ýeňiş, 3 deňlik, 2 utulyş, 5 gol, 6 utuk.
2017-nji ýylda AFK-a ýaryşyň düzgünnamasyna käbir üýtgeşmeleri girizdi. Toparçalar zolaklar boýunça düzüldi. «Merkezi zolak» diýilýän Orta Aziýa döwletleriniň toparlary bir toparçany emele getirdi. Bu türkmen futboly üçin hiç ýakymly habar däldi. Çünki toparçada «Istiklol» ýaly bu ýaryşda finala çenli baryp ýetip bilýän garşydaş bardy. Şonda-da ejizlemezlik, göreşmek gerekdi. «Altyn asyr» şeýle-de etdi. «Aragatnaşykçylaryň» «D» toparçadaky garşdaşlary Täjigistanyň «Istikloly» we Gyrgyzystanyň «Dordoý» hem-de «Alaý» toparlary boldy. Gyrgyz toparlary bilen oýnamag-a mesele-de bolmady. «Altyn asyr» «Dordoýdyr» «Alaýy» Gyzgyzystanda-da, Balkanabatda-da ýeňdi. «Istiklol» welin... Gursaklarda garran arzuwyň bu gezek hem «Istiklol» bilen Duşenbede geçirilen duşuşygyň 90+2-nji minudynda ganaty döwüldi. Her niçik hem bolsa, «Altyn asyr» «Istiklolyň» «Merkezi zolakda» ýeke-täk güýçli topar däldigini subut etdi.
Toparyň 2017-nji ýyldaky görkezijileri: 6 oýun, 4 ýeňiş, 1 deňlik, 1 utulyş, 12 gol, 13 utuk.
2016-njy ýyldan bäri: 12 oýun, 5 ýeňiş, 4 deňlik, 4 utulyş (biri 2015-nji ýylda saýlama tapgyrda), 17 gol, 19 utuk.
2018-nji ýyl özüňize belli. Şu wagta çenli iki duşuşyk geçiren «Altyn asyr» şolaryň birinde ýeňdi («Alaý» — «Altyn asyr» — 3:6), birinde deňme-deň oýnady («Altyn asyr» — «Istiklol» — 2:2). Şu duşuşyk «aragatnaşykçylar üçin aýgytly duşuşyk hem bolup biler. Bu gün «Istikol» «Alaýy» kabul edýär. Duşuşyk 80 göterim «Istiklolyň» ýeňşi bilen tamamlanar diýip aýdyp bileris. Diýmek, umydy dowam etdirmek üçin «aragatnaşykçylara-da» diňe ýeňiş gerek.
«Altyn asyryň» AFK-nyň kubogynda şu güne çenli görkezen netijeleri: 14 oýun (saýlama tapgyr bilen 15), 6 ýeňiş, 5 deňlik, 3 utulyş (saýlama tapgyr bilen 4), 25 gol, 23 utuk.
AFK-nyň kubogynda iň kän gol geçiren türkmen futbolçylarynyň sanawynda öňdäki iki orny «Altyn asyryň» futbolçylary Altymyrat Annadurdyýew (11 gol) bilen Myrat Ýagşyýew (8 gol) eýeleýär. Umuman, «Altyn asyryň» şu ýaryşdaky 25 goly 7 futbolça degişli.
«Türkmennebitönümleri» baş müdirliginiň topary hem «Altyn asyr» ýaly AFK-nyň kubogyndaky ilkinji duşuşyklaryny 2015-nji ýylda geçirdi. Ýöne «Ahal» ilkinji gezek gatnaşan halkara ýaryşynda janköýerlerini begendirmegi başardy.
«Ahal» hem ýaryşa saýlama tapgyrdan başlady. Aşgabatda geçirilen ilkinji duşuşykda Gyrgyzystanyň «Dordoýyny» 1:0 hasabynda ýeňen «Ahalyň» AFK-nyň kubogyndaky ilkinji goluny häzir bu ýaryşa «Altyn asyr» bilen gatnaşýan Altymyrat Annadurdyýew geçirdi. Özi-de bu duşuşyk futbolçynyň uly futbolda geçirýän ilkinji duşuşygydy. Şondan bäri geçen äç ýylyň dowamynda türkmen futbolynyň ýyldyzlarynyň birine öwrülen A.Annadurdyýew häzirki wagtda bu ýaryşda iň kän tapawutlanan türkmen futbolçysy.
Ildeşlerimiz Toparça düşmek ugrundaky aýgytlaýjy duşuşygy Omanyň «Fanja» topary bilen geçirdi. Duşuşygyň myhmançylykda geçirilendigine garamazdan, «Ahalyň» futbolçylary 3:2 hasabynda ýeňiş gazanyp, toparçalara düşmegi başardylar.
Toparçadaky duşuşyklar 25-nji fewralda başlady. «Ahal» Täjigistanyň «Istiklol», Kuweýtiň «Al-Kadsiýa», Yragyň «Erbil» toparlary bilen bilelikde «Ç» toparçany emele getirdi. Toparçada 6 duşuşyk geçiren ildeşlerimiz şolaryň 2-sinde ýeňiş gazanyp, 6 utuk toplamagy başardylar. Ýöne bu utuklar «Ahalyň» toparçadan çykmagy üçin ýetelik bolmady. Şeýlelikde, Duşenbe şäherinde 13-nji maýda geçirilen, 5:2 hasabyndaky ýeňşi bilen tamamlanan duşuşykdan soňra, «Ahal» AFK-nyň kubogynda 2015-nji ýyldaky duşuşyklaryny tamamlady.
Toparyň 2015-nji ýylda toparçadaky görkezijileri: 6 duşuşyk (saýlama tapgyr bilen 8), 2 ýeňiş (saýlama tapgyr bilen 4), 0 deňlik, 4 utulyş, 8 gol (saýlama tapgyr bilen 12), 6 utuk.
Bu ýyl «Ahal» AFK-nyň kubogyna taryhynda ikinji gezek gaýdyp geldi. Şahyryň «Bagtly ýollar kynlyk bilen geçiler» diýşi ýaly, Röwşen Meredowyň şägirtleri ýene-de saýlama tapgyrdan sogrulyp geldiler. «Dordoýy» iki duşuşykda 5:3 hasaby bilen ýeňen «Ahal» ikinji garşydaşy Täjigistanyň «Alaýynyň» derwezesinden hem iki duşuşykda 3 gol geçirip, öz derwezesinde-de ýekeje pökgi hem görmän, toparça geldi. AFK-nyň kubogyna gatnaşan iki ýylynda-da «Istiklol» bilen topardaş bolan «Ahal» ilkinji duşuşykda üstünlikli oýny orta goýan hem bolsa «täjik diwaryndan» ýene-de geçip bilmedi. «Alynyň aryny Ahmetden çykaran» ildeşlerimiz Aşgabatda geçiren ikinji duşuşygynda «Alaýy» 5 gol bilen «serpaýlap», Gyrgyzystana ugratdylar. Hemmesi oýun, çyn indi başlady. Bir ýaryşa iki topar bolup gatnaşmak guwançly ýagdaý, ýöne, haçanda, şol toparlar biri-birine bäsdeş bolmasa. Bu duşuşyk «Ahal» üçin dowam etmelimi ýa tamam etmeli diýen sowalyň jogaby bolar.
«Ahal» futbol toparynyň AFK-nyň kubogynyň toparçalardaky umumy görkezijileri: 8 duşuşyk (saýlama tapgyr bilen 14), 3 ýeňiş (saýlama tapgyr bilen 8), 0 deňlik (saýlama tapgyr bilen 1), 5 utulyş, 13 gol (saýlama tapgyr bilen 25), 9 utuk.
«Ahalyň» şu ýaryşda geçiren 25 goly 12 futbolça degişli. Toparyň häzirki düzüminde iň köp tapawutlanan futbolçy Süleýman Muhadow, 6 gol.
«Ahal» — 1.
«Ahal» — 9.
Tax Free: daşary ýurtlarda söwda edilende nähili tygşytlamaly?
Tax Free daşary ýurtlarda satyn alnan harytlaryň bahasynyň 8-27 göterimine çenlisini yzyna gaýtaryp almaga mümkinçilik berýär. Muny neneňsi amala aşyrmaly?
Tax Free näme?
Tax Free — bu daşary ýurtly raýatyň satyn alan harydyna goşulan baha salgydynyň gaýtarylyp berilýän ulgamydyr.
Goşulan baha salgydy harydyň ahyrky bahasynyň içine girýär. Bu pul serişdeleri satyjy tarapyndan döwlet býujetiniň hasabyna geçirilýär, soňra ol serişdeler dürli durmuş maksatnamalaryna ulanylýar. Daşary ýurtly raýatlar ýurduň durmuş maksatnamalaryna gatnaşmaýarlar, şonuň üçin hem olar salgyt tölemekden boşdurlar. Bu hukuk indirimleriň üsti bilen däl-de, ýurtdan çykylan wagtynda artykmaç tölenen serişdeleriň gaýtarylyp berilmegi arkaly amala aşyrylýar.
Näçe tygşytlap bolýar?
Gaýtarylyp berilýän pul serişdeleriniň möçberi söwda işleri geçirilen aýratyn alnan ýurtda kesgitlenen goşulan baha salgydynyň möçberine baglydyr. Iň az dereje 8 göterim. Ýaponiýada ine şu möçberde Tax Free kesgitlenendir. Ýurtlaryň sanawynda Tax Free gaýtaryp bermekde iň jomardy Wengriýadyr. Bu ýerde bahanyň 27 göterimi gaýtarylyp berilýär.
Şunuň bilen birlikde, hakykatda gaýtarylyp berilýän pul serişdeleri syýahatçynyň bil baglanyndan görnetin az bolup biler. Adatça pul serişdeleri magazin bilen şertnama baglanyşan çet bir guramanyň üsti bilen gaýtarylyp berilýär. Araçy edara hyzmatlary üçin serişdeleriň bir bölegini özüne alar. Tax Free bilen iş salyşýan iri kompaniýalar — Premier Tax Free, Global Blue, Innova Tax Free.
Tax Free almak üçin näme satyn almaly?
Köp sanly ýurtlarda egin-eşik, köwüş, hojalyk we elektron harytlary, sagatlar we zergärçilik önümleri satyn alnanda salgytlar gaýtarylyp berilýär.
Şunuň bilen birlikde kitaplar, iýmit önümleri, derman serişdeleri, sowgatlyklar hem-de hyzmatlar daşary ýurtlulara GBS gaýtaryp bermek aktyna laýyk gelmeýär.
Tax Free-ni nädip almaly?
Tax Free gaýtaryp bermek üçin çek berýän magazinleriň gapysynda ýa-da aýnasynda degişli nakleýka ýerleşdirilýär. Maglumat adatça iňlis dilinde goýulýar.
Nakleýkada şeýle hem gaýtargyny resmileşdirjek kompaniýaňyzyň ady görkezilendir.
Her ýurtda Tax Free çeklerini resmileşdirmek üçin iň az mukdar kesgitlenilýär. Mysal üçin, Germaniýada – 25 ýewro, Fransiýada – 175 ýewro, Gollandiýada – 50 ýewro, Beýik Britaniýada – 30 funt-sterling, Argentinada – 70 argentin pesosy, Ýaponiýada – 5 müň ýen we Türkiýede - 108 TL .
Bu möçberdäki satyn almalar bir çekde resmileşdirilmelidir. Iri söwda merkezlerde köplenç siziň dürli magazinlerden eden söwdalaryöyz baradaky maglumatlary bir umumy resminama ýygnap berýän ýörite bölümler hereket edýär.
Azyk we azyk däl harytlary bir çek edip bolmaýar.
Söwda edilen ýurtdan çykylanda şol harytlaryň ýurtdan çykarylýanlygy barada ştamp goýdurmaly. Munuň üçin bu gullugyň işgärlerine çekleri we ulanylan alamatlary bolmadyk gaplanan harytlary görkezmeli. Ynandyryjylyk üçin magazinleriň öz paketlerini saklamak bolar.
Ýewropa Bileleşigi ýurtlary bitewi zolak hasaplanylýar, şonuň üçin hem bu ýagdaýda ştamp ÝB-niň haýsy ýurdundan çykylýan bolsa, şol ýurduň belligi goýulmaly.
Ştamplar gümrükhananyň ýörite edarasynda goýulýar, bu edarany Tax Free office ýazgysy boýunça gözlemeli. Eger-de ol hasaba alyş nokatlaryndan öň ýerleşen bolsa, olara ýüz tutup, degişli möhür alyp bilersiňiz. Kähalatlarda Tax Free resmileşdirmegiň gümrük edarasy hasaba alyş nokatlaryndan aňyrda ýerleşýär. Bu ýagdaýda satyn alnan harytlary aýratyn el goşlary hökmünde aýratyn goýuň. Bu satyn alnandygyny tassyklamak üçin gerek.
Çekleriň öz ýaramlylyk möhleti bar. şol möhletiň dowamynda olarda gümrük gullugynyň möhüri goýulmaly. Köplenç ýagdaýlar möhür satyn alnan möhletinden soň üç aýyň dowamynda resminamalarda möhür goýmaly. Şweýsariýada, Norwegiýada, Marokkoda bu möhlet bir aýa çenli gysgaldylan.
Gümrük gullugynyň möhüri goýlan çekler bilen siziň resminamalaryňyzda görkezilen Tax Refund kompaniýasynyň edarasyna ýüz tutuň. Gerekli pul mukdaryny nagt görnüşde ýa-da siziň kartyňyza geçirip bolar.
Kompaniýa nagt görnüşinde gaýtaryp berende, göterim saklap bilýär, karta geçirilende göterim tutulmaýar.
Käbir kompaniýalar aeroportlarda ýörite poçta gutularyny ornaşdyrýarlar. Şol gutulara gümrük gullugynyň möhürli we bank kartynyň nomerleri bolan çekleri atyp bolýar. şol karta pul geçýär.
Tax Refund edarasy barlag-geçiriş nokadynda ýerleşip biler. Bu ýagdaýda edaranyň işgärinden ştamp almaly, soňra pul serişdelerini gaýtaryp almak üçin ýüz tutmaly.
Gümrük gullugynyň möhüri bolan seki araçy kompaniýa poçta arkaly ugradyň. Salgy resminamanyň özünde görkezilmeli. Berlen forma bank kartynyň sanyny ýazmagy unutmaň. Ortaça 1-2 aýdan pul serişdeleri hasabyňyza geçer.
Käbir ýagdaýdalarda pul serişdelerini Tax Free töleglerini geçirýän araçy kompaniýa bilen aragatnaşyk saklaýan banklaryň biriniň üsti bilen hem alyp bolar. Global Blue «Inteza» bankynyň üsti bilen Kaliningradda, Moskwada we Sankt-Peterburgda pul serişdelerini berýär, Pskowda - «Slawiýa AKB»; Innova Tax Free – SMPbankyň üsti bilen Moskwada Çelýabinskde, Sankt-Peterburgda, Kaliningradda, Ýekaterinburgda berýär. maliýe edaralarynyň doly sanawyny öz araçyňyzyň saýtynda görmek bolýar.
Seýrek ýagdaýlarda GBS haryt satyn alnan magazinlerde şol wagtyň özünde gaýtarylyp bilner. Ýöne soňra gümrük gullugynyň möhüri goýlan Tax Free çekini hökmany suratda poçta arkaly ugratmalydyr. Eger beýle esilmese, onda pul serişdeleri siziň kartyňyzdan alnar.
Näme üçin GBS gaýtaryp bermekden ýüz dönderip bilerler?
Tax Free formasy ýalňyşlyklar bilen doldurylan bolsa.
Eger-de siz satyn alan ýurduňyzda harytlaryň ýurtdan çykarylýanlygy barada gümrük gullugynyň möhürini goýmadyk bolsaňyz.
Kassa çekindäki we Tax Free formadaky seneler gabat gelmeýär. Bu kada hemme ýurtlarda ýöredilmeýär. Mysal üçin, Ispaniýada dürli günlerde satyn alnan harytlar jemlenilýär.
Düzgüne laýyklykda, siz gümrük gullugynyň möhüri goýlan GBS almak üçin çek bilen üç aýdan başlap (Belgiýa, Gresiýa we başgalar), tükeniksizlige çenli (Niderlandlarda, Litwa, Liwan) ýüz tutup bilýärsiňiz. Tejribede bu uzaga çekdirilmese gowy bolar. Ýogsam size GBS gaýtarylman bilner.
Taýlandyň tennisçileri Aşgabat 2017-de çykyş etjek mynasyp bäsdeşler bolarlar.
17-27-nji sentýabr aralygynda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynyň tennis boýunça ýaryşynda Taýlandyň tennis topary medallara dalaş etmäge mynasyp türgenleriniň hatarynda bolarlar.
Merkezi Aziýa sebitinde geçiriljek iň uly sport ýaryşyna ugramakdan öň ahyrky taýýarlyk çäreleriniň çäginde taýlandly tennisçiler Kuala Lumpurdaky Günorta-gündogar Aziýa oýunlarynda öz ussatlygyny görkezdiler.
Bäş dissiplina boýunça ýaryşlaryň dördüsinde dört altyn, iki kümüş we üç bürünç medallaryň eýesi bolan Taýlandyň tennis topary her iki ýyldan bir gezek geçirilýän sebitleýin ýaryşda öňe saýlandy we Aşgabat 2017-ä taýýardygyny hemmä subut etdi.
Niça Lerpitaksinçaý we Sançaý Ratiwatana garyşyk jübütleriň arasyndaky ýaryşda altyn medal alyp, öňe saýlandylar. Soňra zenanlaryň we erkekleriň arasynda jübütleýin dissiplinada çykyş etdiler we ýene-de münberiň iň ýokarky basgançagyny eýelediler. Şeýlelikde, Taýland Günorta-gündogar Aziýa sebitiniň sportuň şu görnüşi boýunça özleriniň öňdebaryjy topardygyny görkezdiler.
Mundan başga-da, taýlandly türgenler 2015-nji ýylda geçirilen Günorta-gündogar Aziýa oýunlarynda-da ýedi dissiplina boýunça geçirilen ýaryşyň altysynda altyn medallaryň eýeleri bolmagy başardylar we diňe garyşyk jübütleriň arasyndaky ýaryşda filippinli jübütden utulyp, kümüş medal aldylar.
Bu ýylyň ýaryşynda Indoneziýadan gelen Kristofer Rungkat erkekleriň arasynda şahsy ýaryşyň final tapgyrynda taýlandly Jirat Nawasirisombundan üstün çykyp, altyn medala mynasyp boldy.
Finalda 6-4, 6-4 hasap bilen ýeňlen Jirat şeýle diýdi: “Bu oýun meniň üçin aňsat bolmady. Ýeňlenime gynanýaryn. Emma bürünç medal alyp bilsem bolýar diýip ýören halyma kümüş medala mynasyp bolmagym meni begendirýär”.
Tennisde ýeňiji bolan taýlandly türgenleriň biri Luksika Kumhum häzirki wagtda dünýä sanawynda 180-njy orny eýeleýär. Ol geljekki ABŞ-nyň açyk çempionatyna gatnaşmak üçin saýlama tapgyrlaryna gatnaşman, Günorta-gündogar Aziýa oýunlarynda çykyş etmegi makul bildi. Final garşydaşy filippinli Anna Klaris Patrimoniodan tapgyrda 6-0, 6-1 hasap bilen üstün çykan Luksika şeýle diýdi: “Men Günorta-gündogar Aziýa oýunlarynda zenanlaryň arasynda şahsy ýaryşda ilkinji altyn medalymy alanyma bagtly duýýaryn. ABŞ-nyň açyk çempionatyna gatnaşmaga mümkinçiligi elimden gidirenime gynanýaryn. Finalyň hasabyny eşidenleriň ýeňiş aňsat bolandyr diýip pikir etmegi mümkin, emma bu beýle däl. Ýeňmek aňsat bolmady. Bu meniň Anna bilen oýnan ilkinji oýnum”.
Zenanlaryň arasynda jübütleýin ýaryşda Niça ildeşi Peangtarn Plipueç bilen bir kortda çykyş edip, watandaşlary Luksika we Noppawan Lertçikawarndan garşy üç set dowam eden finalda üstün çykdylar. Birinji setde 6-1 hasap bilen ýeňlip we ikinji setde 6-3 hasap bilen üstün çykyp, bu jübüt dartgynly ýagdaýda geçen üçinji setde 10-8 hasap bilen ýeňiş gazandy.
Soňra Niça Sançaý bilen çykyş edip, garyşyk jübütleriň arasynda finalda 6-1, 6-2 hasap bilen indoneziýaly Rungkaty we Jessi Rompizi ýeňmegi başardy we bu Oýunlarda ikinji altyn medala mynasyp boldy.
Sançaý hem öz gezeginde iki altyn medalyň eýesi boldy. Ol öz ekiz dogany Sonçat bilen bilelikde filippinli Keýsi Alçantara we Ruben Gonzaleze garşy finalyň üçinji seti 10-7 hasap bilen ýeňdiler. Şeýlelikde, Taýlandyň tennisçileri özlerini ussat türgenler hökmünde tanatdylar we Aşgabat 2017-niň tennis boýunça ýaryşlarynda ünsi özüne çekjek toparlaryň biri bolarlar.
Tehnologik ösüşler nirelere getirdi: Çagalaryň smartfona bolan islegini nädip ýeňmeli.
Çagalar smartfon ýaly enjamlara ýeňillik bilen erk eden mahaly olaryň hossarlaryna çaga baradaky öwgüli sözlerini aýdýarlar. Täze çykan enjama düşünýän bolsa, diýmek, çaganyň aň-düşünjesi ösýändir diýlip pikir edilýär.
Bu bir tarapdan şeýle-de bolsa, çaga psihologlarynyň pikiriçe, elleri «smartfonly doglan» çagalar bu enjamlara bagly bolmagy endik edinýärler we daş-töweregindäki dünýä bolan gyzyklanmalaryny ýitirýärler. Şeýle çagalara deň-duşlary bilen umumy dil tapmak has kyn düşýär, görüşleri we ukulary ýaramazlaşýar, netijede çaga nerwli bolýar.
Şeýlelik bilen, ilkinji nobatda şeýle sowal bilen ýüzlenip göreliň: Çaga bu zatlary kim öwredýär? Munuň jogaby ýönekeý, çaga ene-atanyň işine päsgel bermezligi üçin, başgaça aýdylanda, ony «işini» dowam etmäge goýmagy üçin ene-atalaryň özleri çagasyna gymmatly enjamlary alyp berýärler.
Şonuň üçinem çagalarynyň enjam keseline uçramazlygyny nazarda tutup, ene-atalar bu ýagdaýa uýgunlaşmazlygy özlerinden başlamaly!
Görelde görkeziň — telefony diňe zerur bolan mahaly ulanyň.
Çaganyň elinden smartfony gaňryp almak ýalňyş bolar, çünki beýle etmek bilen ene-ata çagasy bilen düşünişmezlik ýagdaýyna girip, bolanja ynamyny hem ýitirmergi mümkin. Döwrebap çaga üçin enjamlaryň dostlary bilen aragatnaşyk saklamak we okuw üçin peýdaly maglumatlaryň çeşmesidigini ýadyňyzdan çykarmaň. Şeýle-de bolsa, planşetiňizi we smartfonuňyzy ulanýan wagtyňyzy çäklendirmek we berk gözegçilikde saklamak ýerlikli bolar.
Heniz 2 ýaşamanka çaganyň eline enjamlary bermek düýbünden ýalňyşdyr. Hünärmenleriň pikirine görä, bu ýaşda hatda öwretmek maksatly oýunlar hem peýda berip bilmeýär. Käbir programmalara açar sözüni goýuň, güýmenje programmalaryny bolsa doly aýyryň, az sanlyja bilim we öwrediji programmalary we oýunlaryny goýsaňyz, çaga peýdasyz oýunlara bolan gyzyklanmasyny tiz ýitirer, netijede bolsa telefony oýnamakdan kem-kemden el çeker.
Nädip çaganyň smartfondan ünsüni sowmaly? — Edil şol kysmy başga bir zady teklip etmeli.
1-nji usul.
Oýunlaryň ornuny tutjak zat gyzykly we üns çekiji bolmaly. Bu babatda çagaňyz bilen maslahatlaşyp, özüne laýyk täze güýmenje saýlaň. Muňa sport mekdepleri we döredijilik gurnaklary mysal bolup biler. Çaga ol ýerlerde özüne dost tapyp biler, sapagyny gyzyklandyryp geçýän tälimçi ýa-da mugallym bolsa çagaňyzyň üns bilen diňlejek täze ýol görkezijisine öwrülip biler.
2-nji usul.
Ýaltalyk etmejek boluň, boş wagtyňyzy mümkin boldugyndan çagaňyz bilen geçiriň. Bilelikdäki dynç alyş çärelerini meýilleşdiriň: kinoteatra, teatra ýa-da konserte gitmek, seýilgähde ýa-da oýun meýdançasynda gezelenç etmek, welosiped sürmek, öýde döredijilik işleri bilen meşgullanmak, oýun oýnamak, kitap okamak ýa-da nahar bişirmek we ş.m. Bularyň hemmesi ene-atanyň fantaziýasyna bagly täsirli hem-de ysnyşdyrýan zatlardyr.
3-nji usul.
Täze öý haýwanyny alyp, oňa ideg etmegi bolsa ogluňyza ýa gyzyňyza tabşyrsaňyz hem gowy bolar. Dogry, bu usul bilen ähli ene-atalaryň ylalaşmazlygy ahmal. Ýöne, çaga haýwanlara mähirli çemeleşmelidigini, olary goramalydygyny öwretmek çagada duýguçyllygy ösdürýär. Ol haýwana seretmegi uly jogapkärçilikli zat hökmünde kabul etmelidir.
Enjamlary durmuşyňyzdan dolulygyna aýryp bilmersiňiz, aslynda munuň zerurlygam ýok. Telefony ulanmakda özüňi wagt bilen çäklendirmekden başga-da, ýöräniňizde, nahar iýip otyrkaňyz, myhmanlar gelende we ş.m. ýagdaýlarda ony ulanmajak boluň. Özüňize islendik ýagdaýda, mysal üçin eneňi görmäge baran mahalyň telefony näme üçin ulanmaly däldigini ýatladyp dursaňyz bu ýagdaýa dogry endik edersiňiz.
Şeýle-de, psihologlar telefon  meselesinde «erkin zolaklary», ýagny smartfon ulanmak bolmaýan otaglary döretmegi maslahat berýärler.
Bu peýdaly çäklendirmeler, has takygy peýdaly gündelik durmuş endikleri babatdaky ýörelgeler maşgala bolup berjaý edilse, öz-özünden ýola goýlup gidýär. Oňa maşgala bolup umumylykda çemeleşmeli!
Çagaňyzyň durmuşyny süýji günler, ajaýyp pursatlar, gyzykly wakalar bilen doldurjak boluň. Aýratynam, oňa mahal-mahal ene-atasy bilen gepleşip oturmagy endik etdirseňiz uly ýeňiş gazandygyňyz bolar.
Tehnologiýa nädip akyllandy.
Öý-hojalyk enjamlarynyň, has takygy öý “kömekçileriniň” oýlanyp tapylmagy XX asyryň ýaşaýjysynyň durmuşyny ep-esli derejede ýeňilleşdirdi. Kir ýuwujy maşynlar, mikrotolkunly peçler, şeýle-de tozan sorujylar we beýleki öý enjamlary gündelik durmuşymyzyň aýrylmaz bölegine öwrüldi.
XXI asyr hojalyk enjamlarynyň ozalkylar bilen deňeşdirilende “has akylly” häsiýete eýe bolmagy bilen tapawutlandy. Indi olar diňe bir bellenen işleri ýerine ýetirmek bilen çäklenmän, eýsem öý eýesi üçin diňe zerur bolan düwmeleri basyp, işiň netijesine garaşmak mümkinçiligini döretdi.
Häzirki wagtda “akylly” öý-hojalyk enjamlarynyň dürli hilli täze görnüşleri Türkmenistanyň raýatlary üçin hem elýeter boldy. Bu enjamlaryň ýokary hilli görnüşlerini “LG” kompaniýasynyň resmi dilleri bolan “Tm LG Gurtly” hojalyk harytlary dükanyndan islendik wagt tapmak bolýar. Dükanda adamlaryň işini has ýeňilleşdirip, azyk önümleriň terligini üpjün etmäge, egin-eşikleriň ýakymly mylaýymlygyny saklamaga ýardam etjek häzirki zaman öý-hojalyk enjamlary alyjylara ýetirilýär.
Şu sandaky makalamyzda döwrebap hojalyk enjamlarynda ulanylýan akylly tilsimatlaryň käbirlerine göz aýlarys.
Gündelik öý işlerini kir ýuwujy maşynlar hem ep-esli ýeňilleşdirýär diýilse has dogry bolar. Bu kir maşynlarynyň “akylly” aýratynlygy ähli matalary ýokary hilde ýuwmaga, olaryň könelmeginiň öňüni almaga mümkinçilik berýänligi bilen bagly. Muňa mysal hökmünde “LG” kir ýuwujy maşynlaryndaky “akylly” AI DD ulgamyny aýdyp bileris. Ol diňe bir matanyň özboluşlylygyny — agramyny we ýumşaklyk derejesini däl-de, ýüküň deprekde nähili paýlanjakdygyny hem kesgitleýär. LG Turbo Wash 360 “tiz ýuwuş” ulgamy bolsa egin eşikleri 40 minutdan hem az wagtda ýuwmaga ukyplydyr. Munda garaşylýan netije “3D Multispray” ýuwujy serişdesi bilen ýörite ezmek arkaly gazanylýar. Kir maşynyň depregindäki egin eşiklere basyş bilen hem-de dürli burçlardan ýetýän suw netijede matanyň süýümlerine has gowy aralaşýar.
Sowadyjy tiz zaýalanýan iýmitleri doňdurmak we saklamak üçin döredilipdi, emma onda-da bu enjam iýmitiň terligini we tagamyny üýtgewsiz saklap bilmeýärdi. Häzirki döwürde bolsa bu wezipeler sowadyjynyň onlarça aýratynlyklary bilen üpjün edildi. Häzirki “akylly” sowadyjylar diňe bir iýmitiň çalt zaýalanmagynyň däl, eýsem onuň peýdaly häsiýetleriniň we tagamynyň üýtgemeginiň hem öňüni alýar.
Geçen asyrda sowadyjylaryň buzuny wagtly-wagtyna birnäçe sagatlap eretmelidi. Bu günki günde sowadyjylaryň aglabasy “No frost” ulgamy bilen enjamlaşdyrylyp, doňduryjyda buz döretmezden sowadyjynyň ähli ýerinde howanyň aýlanmagyny sazlaýar.
Öýde ýok mahalymyzda sowadyjy işledilende energiýany tygşytlamaga onuň “Dynç alyş” režimi mümkinçilik berýär. Elektronika sowadyjy bölekdäki temperaturany ýokarlandyrmak bilen, ony doňduryjyda hem hemişe kadaly saklaýar. Munda energiýa sarp edilişi tygşytlanýar hem-de uzak wagtlap durmakdan döreýän ys ýüze çykyp bilmeýär.
XXI asyrda sowadyjylar ençeme kilometrlerden dolandyrmak şerti ýaly has “akylly” häsiýete eýe boldular. Sowadyjynyň smartfon ýa-da planşet arkaly uzakdan dolandyrylmak funksiýasynyň ýüze çykmagy onuň ýagdaýyna gözegçilik etmegi we näsazlyk ýüze çykan halatynda ýakymsyz netijeleriň öňüni almagy ýeňilleşdirdi. Uzakdan dolandyrylýan sowadyjy öý eýesine näsazlygyň dörändigini ýa-da onuň gapysynyň berk ýapylmandygyny duýdurmagy başarýar.
“Samsung” kompaniýasynyň sowadyjylary Wi-Fi ulgamyna birikmäge ukyplydyr. Şonuň esasynda smartfon ýa-da planşet arkaly sowadyjyda islendik temperatura režimini düzmek, ýokary derejedäki sowuklykdan we beýleki özboluşly aýratynlyklardan peýdalanmak mümkindir. Gapysynda planşet görnüşli ekran ýerleşdirilen sowadyjy sowatmak funksiýasyndan başga ähli zady edil planşet ýaly ýerine ýetirmäge ukyplydyr: onda howa maglumatyny ýa-da täzelikleri görmek, önümleriň sanawyny düzüp, olary internet arkaly onlaýn sargyt etmek ýaly şertler bar. “Samsung” sowadyjylarynyň gapysyndaky suw dispenseri häzirki wagtda diňe bir sowadylan däl-de, eýsem gazlandyrylan suw bilen üpjün etmek wezipesine hem eýe boldy.
“Door-in-Door” funksiýasy bolan “LG” sowadyjylary gapyny açmazdan onuň içindäki zatlary görmäge mümkinçilik berýär, munuň üçin onuň daş ýüzüni kakyp, gapyny aňrysy görünýän görnüşe getirip bolýar.
Ozal egin eşikleridir matalary ütüklemek üçin birgiden iş gerekdi, ýagny ütügiň kömür bilen gyzdyrylmagy, ýüpek, pagta we zygyr önümleri ütüklemegi ýeňilleşdirmek üçin çygly mata ulanylýardy. Häzirki döwürde bolsa döwrebap ütükleriň ählisi termostatlar we bug bermek funksiýasy bilen enjamlaşdyrylandyr.
Bug adaty usulda ýa-da “bug urgusy” usuly görnüşinde bolýar. Ikinji usulda basyş astyndaky güýçli bug urgulary köpden bäri duran epinleri ýazmaga, galyň hem oňaýsyz matalary-da göwnejaý tekizlemäge mümkinçilik berýär. Ütükleriň bug dörediji ulgamy, adatça ony wagtal-wagtal arassalap durmagy talap edýärdi, bu gün bolsa arassalamak babatda “akylly” ütükler suwuň esasynda öz-özüni arassalaýyş ulgamlaryna eýedir.
“LG” ýa-da “Samsung” kompaniýalarynyň ütüklerinde hem dikleýin bug bermek funksiýasy bar. Mundan başga-da, täze ütüklerde ýangynyň döremeginiň öňüni alýan käbir funksiýalar göz öňüne tutulandyr. Mysal üçin, ütügiň tekiz ýüzi ýere bolsa, onda 30 sekuntdan, eger ütük dikeldilip goýlan bolsa, onda ol 10 minut töweregi wagtdan awtomatik öçýär. Wagtly-wagtyna zarýadlandyrylýan akkumulýatorly simsiz ütükler hem özboluşly üns çekijidir. Olary ulanmakda adaty ütükde epinini ýazmasy kyn bolan ýerleri ütüklemek, şeýle-de ütük edilýän tagtasyny energiýa çeşmesiniň ýok ýerlerinde gurnamak şerti döreýär.
Döwrebap mikrotolkunly peçlerde diňe nahar ýyladylmaýar, olary ýerlikli ulanmagyň köp usuly bar: gril — et gowurmak we konweksiýa, “gril+konweksiýa” režimi esasynda nahar deň derejede bişirilýär. Mikrotolkunly peçiň elektronik taýýarlanyp goýulmagy onuň görkezilen wagtda işläp başlamagyny ýola goýýar. Munuň esasynda işden gelen badymyza ýa-da ertirlik edinip ýetişmeýän wagtymyz dessine gyzgyn nahar iýip bilýäris.
Häzirki zaman mikrotolkunly peçlerde öý hojalykçy aýal-gyzlaryň nahar bişirmek üçin birnäçe sagat wagty sarp etmezligi nazara alnyp, giň şertler döredildi. Munuň üçin häzirki peçlerde iki sany “akylly” usul ulanylýar: pirolitik — munda pejiň diwarlary 500-600 gradus dereje gyzdyrylýar, kirler kül bolup ýakylýar, soň bolsa süpürgiç bilen tämizlenilýär; katalitik usuly — şeýle mikrotolkunly peçlerdäki diwarlar ýörite katalitik kompozisiýa bilen örtülendir. Olara ýag düşende, katalizator bilen reaksiýa döredýär, soňra ol gyzýan suwda, kömürturşy gazynda we organiki galyndylarda dargaýar. Bu usul diňe ýagly hapalar üçin bolup, ol süýdüň, şekeriň, gök önümleriň we miweleriň suwlarynyň dökülmegine garşy peýdaly däldir.
Iýmitiň agramynyň datçigi nahary gyzdyrmagyň wagtyny sazlamaga ýardam berýär. Gyzdyryjy enjamy çagalardan aýawly saklamak olaryň enjama zaýalap biljek bir zady goýmaklarynyň öňüni alar. Bulardan başga-da, mikrotolkunly peçleriň ýene-de birnäçe peýdaly funksiýalary bar: energiýany tygşytlaýyş režimi, taýýarlanan nahary ýylylygyna saklamak, naharyň ýeterlik dereje gyzandygyny signal arkaly duýduryşy ýa-da eti beýleki tarapyna öwürmegiň zerurdygyny görkezmegi we beýlekiler.
“Akylly” öý-hojalyk enjamlarynyň döwrebap görnüşleri indi Aşgabat şäheriniň ýaşaýjylary üçin hem elýeterlidir. Öý işleriňize ýardam etjek “akylly kömekçileri” “LG” kompaniýasynyň resmi paýlaýjysy bolan “Tm LG Gurtly” öý-hojalyk enjamlarynyň dükanyna ýüz tutup, islendik wagt satyn alyp bilersiňiz.
Bu enjamlaryň ählisini “Tm LG Gurtly” hojalyk harytlary dükanyndan tapmak bolýar. Harytlaryň köpdürli görnüşlerde hödürlenmegi alyjylaryň isleglerini doly kanagatlandyrýar. Satyn alnan harydyň tölegini nagt we bank kartlary arkaly, şeýle-de nagt däl esasda töläp bolýar. Şeýle hem dükan Aşgabat şäherine we welaýatlara harytlary mugt eltip bermek hyzmatyny ýerine ýetirýär. Belläp geçsek, dükandaky Russiýada öndürilen ähli önümleriň hili kepillendirilýändir. Harytlaryň giň gerimi bilen tanyşmak üçin şu salga basyň.
Telefon arkaly awia we demir ýol peteklerini satyn almak şeýle-de, PÝGG jerimelerini tölemek diýseň aňsat.
Giň gerimli sanlylaşdyrmak işi bize diňe bir internete we islendik maglumata aňsat elýeterliligi bermek bilen çäklenmän, eýsem, öýde ýa-da edarada oturan ýeriňden käbir amallary ýerine ýetirmäge hem mümkinçilik berdi.
Hakykatdan hem, öňler, aýdaly, öý telefonyna ýa-da ýol hereketiniň düzgüniniň bozulandygy üçin jerime töleglerini etmek üçin degişli edaralara barmaly, nobata durmaly bolýardy. Gerek harydy gözläp dükanlara aýlanyp çykmak-ha ondanam köp güýji hem wagty talap edýär. Uçara ýa-da otla petek almak üçin bolsa, hökman wokzala ýa-da aerokassa barmaly.
Indi, sanalyp geçilenleriň aglabasyny «Saraý» mobil programmasynyň kömegi bilen uzak aralykdan ýerine ýetirmek bolýar. «Saraý» — internet-marketi, käbir hyzmatlar üçin tölegleri uzak aralykdan amal etmek üçin portaly we «bildirişler tagtasyny» özünde jemleýän köpugurly internet meýdançadyr.
«Saraý» mobil programmasy Android üçin bolşy ýaly, IOS üçin hem elýeterlidir. Profildäki sazlamalar arkaly (bellige alnanyňdan soň), özüňe amatly dili — türkmen ýa-da rus dilini saýlap bolýar.
Programmanyň baş sahypasynda öý we mobil telefonlaryna, IP-TV, Türkmentelekomyň we AŞTU-nyň internetlerine, şeýle hem ýol gözegçilik gullugynyň jerime töleglerine onlaýn töleg etmek üçin bölümler bar. Şol ýerden şeýle hem uçar we otly üçin petekleri internet arkaly satyn alyp bolýar.
Uzak aralykdan petek satyn almak ulgamy gerek senäňi saýlamaga, zerur ugry we adam sanyny görkezmäge mümkinçilik berýär. Jerime tölegleri bölüminde diňe bir olary tölemek däl, eýsem, töleg taryhyň bilen tanyşmak, ýol gözegçiligi gullugynyň soňky täzelikleri bilen tanyşmak we ýol hereketiniň howpsuzlygy bilen bagly kanunlardan habardar bolmak mümkindir.
Bulardan başga-da, «Saraý» onlaýn söwda etmäge mümkinçilik berýän internet meýdança bolup durýar. «Elektronika», «Öý üçin», «Egin-eşik», «Market», «Gozgalmaýa emläk» we beýleki bölümler size gerekli harydy saýlamaga ýardam eder. Çünki bildirişleriň ählisinde fotosurat bar. «Saraý-da» satylýan sarp ediş harytlarynyň gerimi örän giňdir: oňa azyk önümleri, himiýa serişdeleri, egin eşikler, öý üçin harytlar, gap-gaç, gurluşyk materiallary girýär. «Saraý» telefondaky gipermarket diýseň hem bolar. Bu ýerde hususy söwdegärlerden başlap, internet dükanlarynyň harytlaryň bildirişleri ýerleşdirilýär.
«Kafe» bölüminde restoran tagamlaryny, konditer önümlerini ýa-da tiz tagamlary sargap bolýar. Kategoriýalaryň her biri kiçi toparlara bölünip, zerur bolan harydy ýa-da hyzmaty gözlemekligi ýeňilleşdirýär.
«Saraý» giňe gerimli internet meýdança bolanlygy sebäpli, onda şeýle hem hyzmatlar ulgamynyň bildirişleri hödürlenilýär. «Hyzmatlar», «Sport we dynç», «Toýlary we dabaralary guramak», «Gözellik we saglyk», «Okuw kurslary» bölümlerde olar bilen tanşyp bolýar.
Mundan başga-da, «Saraý» programmasy iş gözlemek ýa-da işgär almak (iş berijiler üçin) işini hem ýeňilleşdirýär, munuň üçin «Iş» diýen bölüme seredip, boş iş orunlary ýa-da iş anketalary bilen tanşyp bolýar.
«Dermanhana» bölümi, adyndan belli bolşy ýaly, öýsen çykman, gerek bolan derman serişdelerini, şeýle hem görüş üçin harytlary gözlemäge mümkinçilik berýär. «Aw we balykçylyk», «Sport we dynç» bölümlerinde dynç alşa we güýmenjä degişli bildirişler ýerleşdirilýär.
Internet arkaly biletleri onlaýn sargamak we gözlemekden başga-da, ýokarda sanalyp geçilen hyzmatlaryň ählisi «Saraý» programmasynyň saýtynda  www.saray.tm elýeterlidir.
«Saraý» programmasy endik eden zatlarymyzyň köpüsini -  söwda etmek, dürli çeşmelerde zerur maglumatlary gözlemek, hyzmatlary tölemek üçin dürli guramalara barmak ýaly işleriň ýerini tutup biler. Internet hyzmatlary pudagynyň ösmegi bilen bu hereketleriň ählisi, başga-da köp zatlar, öýden çykman, diňe telefon düwmelerine basmak ýa-da kompýuteriň "syçanjygyna" birnäçe gezek basmak arkaly amala aşyrylyp bilner.
Telefondan pul alynýandygyny nädip anyklamaly?
Mobil telefon ulanýanlar öýjükli aragatnaşyk üçin çykdajylaryň käte artyk bolýandygyna az gabat gelenoklar. Şeýle halatda siz elýeterli usullaryň biri arkaly öz belgiňizden näme üçin pul alynýandygyny anyklap bilersiňiz.
2. Öz mobil operatoryňyzyň saýtyndaky şahsy otagyňyzdan peýdalanyň. Mysal üçin, TM CELL-iň müşderileri – https://hyzmat.tmcell.tm ulanyp bilerler.
Gerekmejek tölegli hyzmatlara çatylan bolaýmagyňyzyň mümkindigini anyklamak üçin “Meniň hyzmatlarym” we “tölegleriň taryhy” diýen bölümleri öwreniň. Bu ýerde siz şol hyzmatlardan ýüz öwrüp bilersiňiz. Mundan başga-da, şahsy otagyň degişli bölüminde siziň belgiňizden edilen çykdajylaryň jikme-jik beýanyny buýruň. Köplenç halatda uly möçberdäki pullar müşderiniň hasabyndan ýygy-ýygydan edilýän jaňlar ýa-da daşary ýurtlara iberilýän habarnamalar, her günki uzaga çekýän gürrüňler we siziň tarifiňiziň çäklerindäki beýleki hereketleriň ýerine ýetirilmegi sebäpli alynýar. Eger uly çykdajylar sizi kanagatlandyrmaýan bolsa, onda degişli bölümi açmak bilen tarifiňizi üýtgediň.
3. Telefondan näme üçin pul alynýandygyny anyklamak isleseňiz, öz operatoryňyzyň öýjükli aragatnaşyk salonyna ýüz tutuň. Hünärmenler siziň belgiňizi barlap, çatylan tölegli hyzmatlaryň sanawyny görkezerler. Şeýle hem siziň haýyşyňyz boýunça olar şol hyzmatlaryň islendigini edil şol ýerde aýryp bererler.
Telefonlara antiwirus gurnamak zerurmy?
Kompýuterlere antiwirus gurnalmagynyň zerurdygyny eýýäm mekdep okuwçylaryndan başlap uly ýaşlylara çenli köp adamlar bilýär. Köpimiziň kompýuterinde antiwirus bar we olaryň maglumat binýadyny (maglumat bazasy) yzygiderli täzeläp durýarys diýsek ýalňyşmarys. Durmuşymyzda möhüm orny eýelän “akylly” telefonlaryň häzirki döwürde kompýuterlerden känbir tapawudy galmady.
Eýsem, telefonlara antiwirus gurnamak zerurmy?
Bilşimiz ýaly, iň köp ulanylýan “akylly” telefonlaryň operasion ulgamlary “Android” we “IOS”-dyr. Bular öňki “akylly” telefonlaryň operasion ulgamlary bilen deňeşdirilende örän tapawutlydyr. Öňler “Java”, “Symbian” ýaly operasion ulgamly telefonlar “akylly” hasaplanýardy.
- “Java” we “Symbian” operasion ulgamly telefonlar kompýutere birikdirilende USB disk (fleşka) ýaly görünýär. Meselem, kompýutere USB birikdirilende, eger kompýuterde wirus bar bolsa, USB-yň içine nä derejede wirus geçmeklik töwekgelçiligi bar bolsa, şol derejede şu operasion ulgamly telefonlara wirus geçmekligiň ähtimallygy bar. Meselem, içindäki faýllaryň gizlin bolmagy, bukjalaryň atlarynyň üýtgemegi we ş.m.
- “Android” telefonlary kompýutere birikdirilende bolsa, olar portatiw (ýanyň bilen göterilýän) media enjamy ýaly görünýär. Meselem, MP3 pleýer birikdirilen ýaly. Üns beren bolsaňyz, kompýuterde ilki portatiw enjamyň şekiljigi görünýär, onuň içine girilenden soň eýýäm telefondaky ýatlar (diskler) görünýär.
Munuň özi eýýäm “Android” telefonlaryň goragynyň güýçli we tapawutlydygynyň subutnamasy bolup durýar. Şeýle ýagdaýlarda kompýuterden “Android” telefona wirusyň geçmekligi örän pes ähtimallykly (0%-3%).
- “IOS” telefonlary barada aýratyn nygtamagyň zerurlygy hem ýok, sebäbi olara kompýuterden islendik bir faýl geçirmek üçin ýörite programma üpjünçiligi gerek (iTunes we ş.m.). Bu programma üpjünçilikler hem telefonyň goýberilişine (wersiýa) görä üýtgeýär. Bularyň goragy has hem güýçlidir.
“Akylly” telefonlara wiruslar başga nähili görnüşde geçip bilýär?
Internetden islendik faýl alanyňyzda ynamdar çeşmelerden alyň. Meselem, programma üpjünçiligini almakçy bolsaňyz, “PlayMarket” ýa-da “AppStore”-dan almagyňyz maslahat berilýär. Sebäbi, bu iki ýere programmalar goýulanda ýörite antiwirus barlagy edilenden soň goýulýar. Ýa bolmasa aýdym, surat, kitap almakçy bolsaňyz, meşhur, ynamdar web saýtlaryndan alyň.
Düşünmeýän ýa-da bilmeýän web salgylaryňyza (link) girmäň.
Elektron poçtaňyza näbelli ýerlerden, näbelli web salgylaryndan hat gelse pozuň.
Telefondaky programma üpjünçilikleriňizi yzygiderli täzeläp (update) duruň we ş.m.
Eýsem, “akylly” telefonlar goragly bolsa, näme üçin olara niýetlenip antiwirus programma üpjünçilikleri taýýarlanylýar?
Internetdäki maglumatlara görä, “Android” operasion ulgamynyň 4-nji goýberilişinden (wersiýasyndan) pes operasion ulgamly telefonlara antiwirus gurnamaklyk maslahat berilýär. Emma, 4-nji goýberilişinden soňkylara gurnamak zerurlygynyň ýokdugy aýdylýar. Sebäbi, soňky “Android”-laryň özi gorag programmaly we funksiýalary bilen gelýär.
Muňa mysal edip, “Samsung” kompaniýasy tarapyndan hem taýýarlanylýan, telefonlar üçin niýetlenen ýörite zawod programmalaryny hem bermek bolar. Edil şolar ýaly, “IOS”-laryň soňkylary hem goragly gelýär.
Bu ýagdaýda esasy zat - ýokarda agzalan maslahatlardan peýdalanyp, telefonyňyzy dogry ulanyp, wiruslara garşy goragyny üpjün etmeklik.
Telekeçilik işine nädip başlamaly?
Telekeçilik näme? Nädip telekeçi bolmaly? Telekeçiligi nähili resmileşdirmeli? Bu soraglara jogap bermek üçin size bu makalany hödürleýäris.
Telekeçilik näme ?
Telekeçilik (hususy iş başyny tutujylyk) – munuň özi raýatlaryň peýda ýa-da girdeji almaga gönükdirilen, öz adyndan hemem töwekgelçilik edip we emläk jogapkärçiligini öz üstüne almaklykdyr.
Bu işiň iň esasy kem tarapy töwekgelçiligiň bolmasy, çünki her bir başlangyç şowlulyk bilen gutarmazlygy mümkin.Üstünlik gazanan telekeçileriň köpüsi işini azdan başlaýar ýa-da ulydan başlaýanlary hem bar. Iki ýagdaýda hem bir meňzeşlik görüp bolar, bu bolsa belli bir niýetlenen işiň bolmagy.
Telekeçilik işine ukybyňyzyň bardygyny ýa-da ýokdugyny bilmek üçin, size bir million manat berilse puly nämä sowardyňyz? diýen soraga on minudyň içinde jogap tapjak boluň.
Dünýä statistikasy boýunça, uly möçberde lotereý utan ýa-da ummansyz mirasdüşerlige eýe bolan köp adamlar, bar pulyny 5 ýylyň içinde gymmat bahaly jaýlar, awtoulaglar satyn alyp ýa-da hasapsyz harçlap hemme pulyny sowýarlar, käbiri bolsa bergili hem bolup galýar.
Telekeçilige başlamak isleýän adamyň iň esasy meselesi gorky. Ilkinji nobatda, gorkyny ýeňmegi başarmaly. Ugurtapyjylyk, oýlanşykly hereket etmek bolsa gerekli häsiýetlerdir.
Telekeçi bolmak üçin näme gerek?
Eger siz telekeçi bolmagy ýüregiňize düwen bolsaňyz, onda siz näme bilen meşgullanjakdygyňyz barada pikir etmeli. Onuň üçin bazardaky alyjylar we haýsy harytlara ýa-da hyzmatlara isleg bardygy barada seljerme geçirmeli.
Başlangyçda az maýa goýum bilen başlamak peýdaly bolar.  Gelejekde bolsa biznesiňiziň dowamly bolmasy üçin, real ykdysadyýete degişli bolan, ýagny önümçilik işini gurnamaklyk esasy bellenmeli nokatlaryň biri. Türkmenistan tiz ösüp barýan ýurtlaryň hatarynda, şonuň üçin hem, ýerli mümkinçilikleri göz öňünde tutyp importyň ornuny tutjak harytlary öndürmek üçin uly potensial bar.
Telekeçilik işini nähili resmileşdirmeli?
Türkmenistanda telekeçilik işini resmileşdirmek 3 sany esasy tapgyrdan ybarat.
Türkmenistanyň Senagatçylar we telekeçiler birleşmesiniň, Telekeçilik mekdebinde gysga bolan okuw kursyny tamamlamaly.
Ýaşaýan ýeriňiz boýunça etrap salgyt bölüminde hasaba durmaly we işiň görnüşi boýunça patent almaly.
Ýaşaýan ýeriňiz boýunça pensiýa gaznasynda hasaba durmaly.
Resmileşdirmek üçin şahsyýetiň pasporty ýeterlikdir. Resmileşdirilenden soňra şahs telekeçi statusyna eýe bolmak bilen onuň işi kanuna laýyk hasaplanýar. Ýöne iş doly tamamlanmaýar, köp täze başlaýan telekeçiler dowamly geçirilmeli işleriň bardygy barada habardar bolmaýarlar.
Mysal, ýerli salgyt bölümlerine hasabat döwürlerinde beýannamalaryň tabşyrylmagy salgyt tölegleriň geçirilmegi babatynda. Telekeçiniň nähili salgytlar we ýygymlar  töleýändigini bilmek üçin siz şu taýda okap bilersiňiz. Edil şonuň ýalyda ýerli pensiýa gaznalara hasabat tabşyrmaklyga, hökmany pensiýa töleglerini amala aşyrmalydygyny ünsünden düşürýärler.
Telekeçilik işini kadalaşdyrýan kanunlar;
Makala siz üçin peýdaly bolandyr diýip umyt edýäris. Täze habarlary we makalalary Türkmenportalda okaň.
Telekeçilikde müşderiniň we hiliň ähmiýeti.
Müşderiniň ynamyny gazanmakda satyjynyň müşderä berýän ünsi ilkinji orunda durýar. Şonuň üçin hem müşderini özüňe çekmekde hünärine ökde satyjylar hökmandyr.
Müşderi bir şereket bilen näçe köp işleşdigiçe, şonça-da şol şereketiň müşderiniň gözündäki gymmaty artýar. Hemişelik müşderiler şereketiň wagtyny tygşytlaýar, harytlaryň bahasy meselesinde az çekeleşýär we özi bilen täze müşderileri getirýär.
Müşderä hödürlenilýän hyzmat we harytlaryň hili ýokary bolmalydyr. Çünki harydyň bahasy tiz ýatdan çykýar. Emma hili welin hiç unudylmaýar.
Müşderi şereket üçin iň gymmatly adamdyr. Eger-de bir şereketiň müşderisi az bolsa, onda şol şereket müşderi bilen işleşmekde nogsanlyk goýberýändir.
Müşderi bilen nähili işleşmelidigini bilmek ýeterlik däl. Ony durmuşa geçirmek möhümdir.
Müşderä berilýän üns şereketiň geljegi bilen gös-göni baglanyşyklydyr.
Müşderi şereket üçin ýat adam däl-de, onuň bir bölegidir.
Müşderi bilen jedelleşmek şereketiň abraýyny pese gaçyrýar. Çünki jedelde siziňki dogry bolsa-da, zyýana galjak ýene sizsiňiz.
Müşderi – ýolbaşçydyr. Çünki aýlygymyzy şol töleýändir.
Müşderiniňki hemişe dogry bolsa, hem şereket hem-de müşderi öser.
Müşderilere güler ýüz beriň. Olar güler ýüzli hünärmenler bilen işleşmegi halaýandyrlar.
Müşderiniň talaplaryny ýerine ýetirmäge çalşyň. Çünki müşderiniň talaby şereketiň kämilleşmegine ýol açýar.
Uzak möhletleýin girdeji üçin gysa wagtlyk çykdajylardan gaçmaň.
Hil ýokarlandygyça şereketiň çykdajysy azalýandyr. Hiliň gowulanmagy az çykdaja we ýokary önümçilige ýol açýar. Çykadyjynyň az bolmagy bilen harytlaryň bahasy hem arzanlaýar. Arzan baha müşderiniň ruhuny göterýär. Alyjynyň köp bolmagy şereketiň bazar paýyny artdyrýar.
Futbolda pökgini derwezä salmak üçin bir oýunçynyň ýeterlik bolmaýşy ýaly, telekeçilikde hem hiliň we girdejiniň ýokarlanmagynda ähli işgärleriň, şol sanda müşderileriň-de hyzmaty uludyr.
Harydyň bahasy bilen däl-de hili bilen gyzyklanyň. Çünki hil müşderiniň keýpini göterer.
Hil – telekeçiligiň ahlagydyr. Eger-de ynsany bezeýän onuň ahlagy bolsa, şereketi bezeýän hem onuň öndürýän önümleriniň hilidir.
Hilde iň soňky sepgit bolmaly däldir. Ol hemişe ýokalandyrylmalydyr.
Hil girdeji gazanmakda iň az çykdajyly we iň ygtybarly ýoldur.
Hil bolmasa harydyň bahasy hiç zatdyr. Müşderi harydy bir gezek alar. Soň golaýyna barmaz.
Telewizor bilen telefony nädip baglamaly? (Screen mirroring).
Köpimizde şular ýaly ýagdaýlar bolan bolsa gerek: öýde üýşmeleň wagty çagalarymyzyň ýa-da özümiziň başdan geçiren şatlykly pursatlarymyzy hemme kişä görkezmek isländiris. Şunuň ýaly ýagdaýlarda näme etmeli? Telefony bir-birden herkime geçirip elden-ele bermelimi?
Ýa-da täze öýe göçdüňiz we entek IPTV ýok, emma yzygiderli sypdyrman görýän serialyňyzy ýa-da futbol duşuşygyňyzy görmek isleýärsiňiz...
Şeýle ýagdaýlaryň çözümi - ykjam telefonyň “Screen mirroring” funksiýasyny peýdalanyp telewizora baglanmaklyk!
“Screen mirroring” we onuň maksady.
“Screen mirroring” (rus. “дублирование экрана”) – iňlis dilinden terjime edilende “ekrandaky maglumaty gaýtalamak, dublirlemek” manysyny berip, ykjam telefonlarda bar bolan peýdaly funksiýalaryň biri.
Maksady – ykjam telefonyň ekranynda görünýän ähli maglumatlary has uly ekranda, ýagny proýektor ýa-da telewizorlara simsiz görnüşde (“Wi-Fi”) baglanyp görkezmeklik.
“Screen mirroring” funksiýasyny haýsy enjamlarda ulanyp bolýar?
Internetdäki maglumatlara görä, ony “Samsung”, “Apple”, “Windows” ýaly ykjam telefonlarynda we planşetlerinde, şeýle hem soňky çykan telewizorlarda ulanyp bolýar.
Makalamyzda funksiýanyň “Samsung” ykjam telefonlarynda we telewizorlarynda ulanylşy barada gürrüň ederis.
“Screen mirroring” funksiýasyny telefonda we telewizorda nädip işletmeli?
1. telewizoryň pultundan “Source” (terj. “çeşme”)  düwmesine basmaly.
2.   “Screen mirroring” diýen ýazgyny saýlamaly.
3. Telewizor 2 minudyň dowamynda özüne ykjam telefonyň baglanylmagyny garaşýar.
Soňra, funksiýa “Samsung” ykjam telefonynda işledilmeli, ony işletmek üçin bolsa ykjam telefonyň ekranynyň ýokarsyndan barmak bilen ýokarky menýuny çekmeklik ýeterli. Ýokarky menýuda “Screen mirroring” ýa-da “SmartView” ýazgysy çykar, şol ýazga basmaly.
Netijede, iki sany enjam biri-biri bilen baglanyşar we telefonyň ýüzündäki ähli maglumatlar telewizorda hem görüner.
“Screen mirroring” funksiýasyny nirelerde ulanyp bolar? Onuň amatly taraplary.
Telefonyňyzda filmler we suratlar bar bolsa, telewizora baglanyp, has uly ekranda görüp bilmeklik.
Telefonyňyzdaky zerur programmalarda işlenilende (meselem “Word”, “Excel”, dürli dizaýn programmalary), telewizora baglanyp has uly ekranda işlemeklik.
Telefondan kitap okalanda ýa-da internet saýtlaryndan habarlar okalanda telewizora baglanyp, uly ekranda okap bilmeklik.
Öýüňizde telewizor ýa-da IPTV ýok bolsa, telefonuňyzda hem teleýaýlymlar bar bolsa (meselem TMCELL MOBILE TV), ony telewizora baglap görüp bilmeklik.
Bulardan başga-da, bu funksiýa barada bilýän maglumatlaryňyz we nirelerde ulanyp bolýandygyny bilýän bolsaňyz biz bilen paýlaşyň, biz hem öz gezegimizde ony okyjylarymyzyň dykgatyna ýetireris.
Telewizoryň gözüňe zyýan etmejek diagonalyny nädip saýlamaly.
Telewizora lezzet bilen tomaşa etmegiň köp sanly şertlerinden biri telewizoryň ekranynyň diagonalynyň ölçegidir. Täze telewizor satyn alnanda gözleriňize hiç hili zyýany ýetmejek diagonaldaky telewizory saýlamak babatda «Ak ýaýla» hojalyk elektronika enjamlarynyň dükanynyň berýän şu hili maslahatlary örän peýdaly bolup biler.
Telewizorlaryň diagonal ölçegi bilşimiz ýaly dýuýmda aňladylýar. 1 dýuým — 2,5 santimetre deňdir, şonuň üçinem bize telewizoryň diagonal ölçegini santimetre ölçemek hem kyn düşmeýär.
Diagonal ölçegi näçe uly bolsa ondaky şekiliň durulygy ýokary bolup, telewizora tomaşa etmek hem oňaýly bolýar diýen pikir ýalňyşdyr. Has uly ekranly telewizorlara golaý aralykda oturyp tomaşa etmek görejimiz üçin örän zyýanlydyr, hut şonuň üçinem kinoteatrlarda orta gürpdäki orunlar öňdäki orunlara garanyňda baha babatda gymmatdyr. Uly ölçegli ekranly telewizorlar has uly otaglar üçin bolup, olara tomaşa edeniňde-de 3 metrden golaýda oturmaly däldir. Eger golaýdan gören ýagdaýyňyzda gözleriňiz ýadamak bilen bolup, kelläňize agram düşer. Aýratyn-da uly ekranly telewizorlarda golaý aralykdan sport gepleşiklerini — futbol ýa-da hokkeý reportažlaryny görmek maslahat berilmeýär.
Özüňize täze telewizor satyn almakda tüýs laýyk geljek diagonaly bilmek üçin, ilki bilen, ony nähili kesgitlenen aralykdan görmelidigini bilmegiňiz zerurdyr. Aşakda ýerleşdirilen sanawda telewizor görmekde saklamaly iň pes aralyk görkezilýär.
- 32 dýuým — 1,4 metr;
- 40 dýuým — 1,7 metr;
- 43 dýuým — 1,8 metr;
- 50 dýuým — 2,1 metr;
- 55 dýuým — 2,3 metr;
- 60 dýuým — 2,6 metr;
- 65 dýuým — 2,8 metr;
- 70 dýuým — 2,9 metr;
- 75 dýuým — 3,2 metr;
- 80 dýuým — 3,4 metr;
- 85 dýuým — 3,7 metr.
Otag dar bolsa telewizoryň hem diagonalynyň kiçi bolmalydygyny bilmek möhümdir. Şoňa laýyk gelýän telewizory hem satyn almaly.
4K ekranly telewizorlar (Ultra HD) hat-da kiçi diagonally bolan ýagdaýynda-da şekilleri has dury görmäge ýardam edýär. Olaryň ýokary durulyk derejesi şekilleriň gözüňe ýetirip biljek zyýanynyň öňüni alýar, has aýdyň görünýän şekiller has golaýdan seretmekden hem saklaýar. Emma uly 4K ekranly telewizorlar bolsa adaty şol bir «Golaýdan görmek gözüňe zyýan» diýen düşünjä eýe bolup durandyr.
Uly bolmadyk ýa-da ortaça göwrümde bolan telewizory satyn almak isleseňiz, onda 4K ýa-da 8K ölçeglisini almagy oýlaň. Şeýle-de has uly göwrümdäki HD ýa-da Full HD ölçegdäki telewizorlaryň bolsa ýüzündäki piksel gözenekleri barybir görnüp durýandyr.
Eger aşhana otagy üçin telewizor alaryn diýseňiz, onda ölçeg barada oýlanyp oturasy iş ýokdur. Sebäbi aşhanada telewizora uzak wagtlap tomaşa edýän ýokduram. Şonuň üçin, iň gowsy adaty kiçi ölçegli telewizorlara üns çekiň. Sebäbi bu oýlanyşykly saýlaw edýän köpçüligiň hem çözgüdidir. Aşhanada telewizory asgyç enjamlarynyň hem kiçi ululykdakysyny saýlamak ýeterlik bolar.
Şunlukda, ortaça ululykda bolan, ýagny telewizordan takmynan 2,5-3 metr uzaklykda oturyp tomaşa edip bolýan otag üçin 32-den 43 dýuýma çenli aralykdaky ölçegler laýyk geler. Has giň göwrümli otaglar üçin bolsa biraz uly diagonaldaky telewizorlar gelşikli bolar.
Täzelikleri ýa-da telegepleşikleri görmek üçin HD ýa-da Full HD ekranly, filmlere tomaşa etmek üçin bolsa 4K ýa 8K ölçegli ekrany saýlamak has oýlanyşykly bolup biler.
«Ak ýaýla» dükanynda dürli görnüşli hojalyk tehnikalarynyň we elektik enjamlarynyň, şol sanda telewizorlaryň hem örän giň görnüşleri alyjylara hödürlenilýär. Siziň öýüňize kybap geljek, hem ölçegi, hem bezegi babatda saýlamaga amatly boljak telewizorlary satyn almakda dükanyň satyjylary ýardam ederler.
«Ak ýaýla» dükany Aşgabat şäheriniň G.Kulyýew köçesinde, «Ak gaýa» söwda merkeziniň ýanynda ýerleşýär.
Sosial media ulgamyndaky hasaby.
Tennis boýunça Dewisiň kubogy ugrundaky halkara ýaryşyň taryhyndan.
Şu ýylyň 6 — 12-nji sentýabry aralygynda Aşgabatdaky Olimpiýa şäherçesinde dördünji tapgyryň Aziýa ― Okeaniýa sebiti boýunça ýaryşlar geçiriler. Ýaryşyň resmi saýtynda (www.daviscup.com) hem görkezilişi ýaly, bu tapgyrda Aziýanyň we Okeaniýanyň 15 ýygyndysy özara ýaryşarlar.
Eýsem, Dewisiň kubogy nähili ýaryş?! Näme üçin ony «Dewisiň kubogy» diýlip atlandyrypdyrlar?! Turuwbaşdan şu sowallaryň jogaby gözlenilse, ýerlikli bolar diýip pikir edýäris.
Biler bolsaňyz, bu ýaryşyň 121 ýyllyk taryhy bar. Dewisiň kubogynyň gözbaşy hökmünde ykrar edilýän ýaryş 1900-nji ýylda Amerikanyň Birleşen Ştatlarynyň we Beýik Britaniýanyň tennisçileriniň arasynda geçirilýär. Ýaryşy esaslandyranlar Garward uniwersitetiniň dört sany talybydyr. Dwaýt Dewis hem şol dörtleriň biri, hatda ýaryşyň esasy guramaçysy diýsek hem ýalňyşmarys. Taryhy maglumatlarda onuň ilkinji ýaryşy geçirmek üçin öz serişdeleriniň hasabyna bürünç kubok satyn alandygy hem aýdylýar.
Ýaryş ilki-ilkiler Halkara gazon tennis ýaryşy diýen ady alypdyr. Ýöne soňra ýaryşyň geriminiň has giňelmegine goşant goşan Dwaýt Dewisiň geçen asyryň ortalarynda aradan çykmagy bilen, ýaryş onuň hatyrasyna «Dewisiň kubogy» diýlip atlandyrylýar.
1905-nji ýylda ýaryşa Awstraliýa bilen Täze Zelandiýanyň birleşen we Fransiýanyň, Awstriýanyň, Belgiýanyň ýygyndylary hem goşulan bolsa, 1920-nji ýyla çenli oňa gatnaşyjy döwletleriň sany 20-ä çenli köpelýär. Ilkinji 26 çempionatda ABŞ-nyň, Beýik Britaniýanyň we Awstraliýanyň tennisçileri kubogy öz aralarynda paýlaşan bolsalar, 1927-nji ýyldaky çempionatda ilkinji gezek çempion üýtgäp, olaryň hataryna Fransiýa hem goşulýar. Öz döwründe «Dört muşkatýorlar» diýlip atlandyrylan fransuz tennisçileri soňra alty ýyllap çempionlygy hiç kime bermän çykyş etmegi başarypdyrlar. Soňra ýene-de geçen asyryň 70-nji ýyllaryna çenli öňdäki üçlügiň ýeňişleri yzly-yzyna gelýär.
1969-njy ýylda Dewisiň kubogyna gatnaşyjy döwletleriň sany 50-ä çykýar. Şondan üç ýyl soňra girizilen üýtgeşmeler bilen çempion bolan döwletiň indiki ýyl diňe finala gatnaşmagy däl-de, ähli tapgyrlarda ýaryşmagy talap edilýär. 1974-nji ýylda bolsa Günorta Afrika Respublikasy Dewisiň kubogyna mynasyp bolan dördünji döwlet bolmagy başarýar. Soňky ýyllarda Şwesiýa, Italiýa, Çehiýa (şol wagt Çehoslawakiýa) ýaly döwletleriň wekilleri hem dünýä çempionlarynyň sanawyna goşulýarlar.
Dewisiň kubogy häzirki görnüşine 1981-nji ýylda ýakynlaşdyrylýar. Şol ýyl iň öňdebaryjy 16 milli ýygyndy dünýä toparyny emele getiren bolsa, beýleki döwletleriň wekilleri sebitleýin ýaryşlara gatnaşyp başlaýarlar. Geçen asyryň 80-nji ýyllarynda bu ýaryşda şwesiýaly we germaniýaly tennisçileriň agalygy sürýär. Olar on ýylyň dowamynda çempionlygy paýlaşdylar diýsek, has dogry bolar.
1993-nji ýylda Dewisiň kubogyna gatnaşyjy döwletleriň sany 100-e çykýar. Taryhynda käbir ýyllarda geçirilmedik ýaryşyň 100-nji finaly 2012-nji ýylda bolýar.
Ýaryşyň häzirki geçiriliş tertibi 2019-njy ýylda girizilýär. 121 ýyla uzaýan taryhyň dowamynda ABŞ-nyň 32, Awstraliýanyň 28, Fransiýadyr Beýik Britaniýanyň 10, Şwesiýanyň 7, Ispaniýanyň 6, Çehiýanyň we Germaniýanyň 3, Horwatiýanyň, Russiýanyň 2, Argentinanyň, Italiýanyň, Günorta Afrika Respublikasynyň, Serbiýanyň we Şweýsariýanyň bir çempionlygy bar. Häzir 142 döwletiň gatnaşýan ýaryşynyň iň soňky çempiony ispaniýaly tennisçilerdir (2019-njy ýyl). Hatda soňky ýaryşyň final duşuşygy hem Madrid şäherinde geçirilipdi. Dewisiň kubogy diňe erkekler ýygyndylarynyň arasynda geçirilýär.
AŞGABATDA KIMLER ÝARYŞAR?
Dewisiň kubogy gatnaşyjy ýygyndylaryň ozalky netijelerine görä, dört tapgyrda geçiriler. Olaryň ilkinji ikisi dünýä tapgyry bolsa, üçünji we dördünji tapgyrlaryň wekilleri gowy netije görkezip, bir ýyl soňra ýokarky basgançakda ýaryşmak üçin göreşerler.
Şu ýylyň 6 — 12-nji sentýabry aralygynda Aşgabatdaky Olimpiýa şäherçesinde dördünji tapgyryň Aziýa — Okeaniýa sebiti boýunça ýaryşlary geçiriler. Ýaryşyň resmi saýtynda (www.daviscup.com) hem görkezilişi ýaly, bu tapgyrda Aziýanyň we Okeaniýanyň 15 ýygyndysy özara ýaryşarlar. Olar biziň ildeşlerimizden başga-da, Bahreýniň, Kambojanyň, Guamyň, Eýranyň, Yragyň, Gyrgyzystanyň, Mongoliýanyň, Mýanmanyň, Omanyň, Saud Arabystanynyň, Singapuryň, Täjigistanyň, Ýemeniň we Birleşen Arap Emirlikleriniň ýygyndylarydyr.
Sebitleýin ýaryş üç toparçada geçiriler. Deslapky düzgünnama görä, her toparçadan iki milli ýygyndy saýlama duşuşyklara gatnaşar. Alty ýygyndynyň arasynda geçiriljek duşuşyklaryň netijesinde üç ýygyndy 2022-nji ýyldaky ýaryşda — üçünji tapgyrda bäsleşmäge hukuk gazanar.
Ter miwe şireleri baradaky meşhur 5 düşünjäniň netijesizdigini subut edýäris.
Kinofilm sahnalarynda we reklama roliklerinde çykyş edýän gahrymanlaryň ter miwe şirelerini içip surata düşmegi bu önümleriň köpçülikleýin peýdaly hasap edilip gitmegine täsir etdi. Emma bu doly manysynda beýle-de däldir. Şonuň üçinem miwe şireleri baradaky bäş sany meşhur rowaýaty düşünjelere seredip geçeliň.
Dietologlar we gastroenterologlar her gün ir säher bilen diňe ýeralma, käşir hem-de kelem şiresini içmegiň peýdalydygyny belleýärler. Miwelerden we sitrusdan sykylyp alnan şireler aşgazana zyýanly täsir edip bilýän kislotalary düzüminde jemleýär. Olary ajöze däl-de, diňe nahardan soň içmek dogrudyr.
Dogry, bir kilogram alma iýeniňden bulgur miwe şiresini içmek örän az wagtyňy alýar. Onsoňam, şiräniň düzümindäki ýokumly maddalary organizm tiz özleşdirip bilýär.
Emma miwe sykyjy enjamdan geçirilenden soň, onuň gabygynda, düzüminde we şäniklerinde bolýan kletçatkalardan nam-nyşan galmaýar. Kletçatka bolsa adam organizmine oňyn täsirini ýetirýär, içegäniň işini kadalaşdyrýar, holesteriniň derejesine gözegçilik edýär we ş.m.
Şonuň üçin dolulygyna miwe şirelerine “oturmak” ýalňyşdyr. Bu babatda gündelik rasionda hem miweler, hem gök önümler bolsa ýakymlydyr.
Ýokumly witaminlerden we minerallardan başga-da şireleriň düzüminde miwe şekeri bolýar. Şuny nazarda tutup, şireleri agşam içmek bolmaýar, gowsy olary naharlaryň arasynda içmekdir. Kaloriýalylygy babatda bolsa, gök önümleriň şiresi miwelere garanyňda howpsuzdyr.
Suw teşnelikden halas edýär. Düzüminde witaminleri, iýmitlendiriji serişdeleri, şekeri we kaloriýalary jemleýän miwe şiresini bolsa adam organizmi nahar hökmünde kabul edýär.
Miwe şiresini edil sykylyp alnan badyna içmelidir. Munuň sebäbi bolsa, şiräniň durmagy hem-de oňa howanyň, ýagtylygyň we uzak möhletiň täsir etmegi netijesinde ýokumly elementleriň bozulýanlygy bilen baglydyr.
Diňe möwsümleýin miwelerden we gök önümlerden has ýokumly şireleri taýýarlap bolar;
Miweler we gök önümler şire taýýarlanmazyndan öň, gowy ýuwlan bolmalydyr. Olarda hiç hili ownuk-uşak hapa bolmaly däldir;
Käşir şiresini taýýarlasaňyz, oňa birnäçe damja ýag ýa-da gaýmak goşuň. Çünki ösümlik we haýwanyň ýagy A witaminiň gowy kabul edilmegine ýardam edýär;
Diş örtügini kislotanyň täsirinden gorap saklamak üçin sitrus, nar ýa-da tokaý miweleriniň şirelerini turbajykly içmegi ýatdan çykarmaly däldir.
Teswirleme sungatynyň ussady.
Fut­bol du­şuşyk­la­ry­nyň ra­dio­da gö­ni ýaý­lym­da diň­le­nil­ýän dö­wür­le­ri tes­wir­leýji­le­re köp zat bag­ly­dy. Çün­ki us­sat tes­wir­leý­ji­leriň alyp bar­ýan re­por­taž­la­ryny diň­le­ýän fut­bol jan­kö­ýer­le­ri öz­le­ri­ni ýa­şyl meý­da­nyň gap­da­lyn­da duran ýa­ly duý­ýar­dy­lar. Şol se­bäp­li-de, tes­wir­leý­ji­le­riň meý­dan­da­ky bo­lup geç­ýän wa­ka­la­ry be­ýan et­megi üçin söz gor­y ýe­ter­lik de­re­je­de bol­ma­ly­dy. Şeý­le bol­ma­sa kemterräk kakjagy görnüp durdy. Şol dö­wür­ler her bir du­şu­şy­gy ra­dio­da, soň­lu­gyn­da te­le­ýaý­lym­da tes­wir­le­mek ýeňilýelpaý iş däldi. Hä­zir­ki wagt­da hor­mat­ly Pre­zi­den­ti­mi­ziň ta­gal­la­sy neti­je­sin­de sport muş­dak­la­ry­na gö­ni ýaý­lym­da ýe­ti­ril­ýän sport bäs­le­şik­le­ri ada­ty ýag­da­ýa öw­rül­di. «Türkmenistan. Sport» te­le­ýaý­ly­myn­da gü­nüň-gü­nü­ne gö­ni ýaý­lym­da köp­çü­li­ge ýe­ti­rilýän dün­ýä­niň meşhur fut­bol du­şu­şyk­la­ry­nyň türk­men di­lin­dä­ki tes­wir­le­ri ýur­du­my­zyň fut­bol kom­men­ta­tor­la­ry­nyň hem hil ba­ba­tyn­da täze derejä çykandyklaryny gör­kez­ýär.
Bu ugur­da dün­ýe­den öten­di­gi­ne ga­ra­maz­dan, köp­le­riň söý­gü­si­ni ga­za­nan ha­ly­pa sport tes­wir­leý­ji­si Aman­mu­ham­met Ça­ry­ýe­wiň te­le­ýaýlym­da alyp ba­ran fut­bol du­şu­şyk­la­ryn­da­ky tes­wir­le­me­le­ri jan­kö­ýer­le­riň hä­li-hä­zi­rem ha­ky­da­syn­da­dyr. Özüm fut­bol ha­kyn­da ýa­zam­soň, Aman­muham­met aga bi­len köp pi­kir al­şar­dym. Ýa­zan ma­ka­laň­da ýa-da bol­ma­sa taý­ýar­lan gep­le­şi­giňde nä­ta­kyk­lyk bol­du­gy da­gy, ýa­şu­ly žur­na­listiň ja­ňy­na ga­ra­şy­ber on­soň. Sy­pa­ýy dü­şün­diriş­den baş­la­nan gür­rü­ňiň so­ňun­da goý­be­ren säwlikleriň aýyl-sa­ýyl bol­ýar du­ru­ber­ýär. Ga­raz, ha­ly­pa žur­na­list üçin ow­nuk me­se­le bol­maz­dy. «Bi­ziň ýaz­ýan, gür­le­ýän zat­la­ry­my­zy mil­li­on­lar diň­le­ýär. Şo­nuň üçin ýal­ňyş­maz­ly­ga ça­lyş­ma­ly» di­ýip sar­gyt eder­di.
50 ýyl­dan gow­rak sport žur­na­lis­ti­kasy­ny hem­ra edi­nen Aman­mu­ham­met Ça­ry­ýew sport kom­men­ta­to­ry hökmün­de il­kin­ji re­por­ta­žy­ny ba­ryp-ha 1969-njy ýy­lyň 14-nji ma­ýyn­da alyp ba­ryp­dy. Şon­da onuň ha­ly­pa­la­ry­nyň ak pa­ta­sy­ny alyp, tes­wir­län il­kin­ji oý­ny Aş­ga­ba­dyň «Stroi­tel» we Biş­ke­giň «Al­ga» to­par­la­ry­nyň ara­syn­da­ky du­şu­şy­ga gabat ge­lip­di. Ýaş­dy­gy­na ga­ra­maz­dan, şol ge­zek­ki tes­wir­le­me­si bu ugur­da «köp çor­ba so­wa­dan» hü­när­men­le­riň ýo­ka­ry ba­ha­sy­na my­na­syp bo­lup­dy. Aman­mu­ham­met aga hut şu to­par­laryň ara­syn­da ge­çen asy­ryň 90-njy ýyl­la­ry­nyň baş­la­ryn­da ge­çi­ri­len oý­ny hem ýat­la­ma­gy go­wy gö­rer­di.
Ha­ly­pa žur­na­list bu ba­ra­da: «Şol oýun hiç ýa­dym­dan çyk­maz. 1991-nji ýy­lyň 24-nji oktýab­ryn­da Aş­ga­ba­dyň «Kö­pet­dag» we Biş­ke­giň «Al­ga­sy­nyň» ara­syn­da­ky oý­ny tes­wir­läp­dim. Şol gün «Kö­pet­dag» gar­şy­da­şy­ny 2:0 ha­sa­byn­da ýe­ňip, 12 ýyl­dan soň, SSSR-iň çem­pio­na­ty­nyň 1-nji li­ga­syn­da çy­kyş et­mä­ge hu­kuk ga­za­nyp­dy. Ýö­ne soň­lu­gy bi­len GDA-nyň çäk­le­rin­de bi­te­wi bir fut­bol ýa­ry­şy­ny gu­ra­mak ba­ra­da­ky gür­rüňler gol­daw tap­man­dy. Em­ma şol üs­tün­li­giň we­li uzak wagt­lap tä­si­rin­den çy­kyp bil­män­dik» diýip, sport žurnalisti Ho­ja­ber­di Ap­ba­ýe­we tes­wir be­ren­de ýat­lap ge­çip­di.
«As­lyn­da sport tes­wir­leý­ji­le­ri tä­si­rin­den çy­kyp bol­ma­ýan oýun­lar bi­len ýa­şa­ýar» di­ýip bel­län Aman­mu­ham­met aga «Kö­pet­da­gyň» Azi­ýa­nyň Ku­bok eýe­le­ri­niň ku­bo­gy ug­run­da­ky bäs­le­şi­gi­niň ýa­rym fi­na­lyn­da oý­nap, türk­men fut­bo­ly ha­kyn­da ýa­kym­ly ýat­la­ma gal­dy­ran­dygy­ny köp ýat­lar­dy.
Ol bu ba­ra­da: «1998-nji ýy­lyň ap­rel aýyn­da Sa­ud Ara­bys­ta­ny­nyň Er-Ri­ýad şä­he­riniň merke­zi sta­dio­nyn­da Azi­ýa döw­let­le­ri­niň ku­bo­gy­ny eýe­län to­par­la­ryň ara­syn­da­ky ýa­rym fi­nal duşu­şy­gy ge­çi­ri­lip­di. Şon­da iki oýun üçin şert­na­ma bag­la­şyp, bol­ga­ri­ýa­ly dün­ýä bel­li oýun­çyHris­to Stoiç­ko­wy gar­şy­da­şy­my­zyň kä­ren­de­si­ne alandy­gy­ny-da ýat­la­sym gel­ýär. Se­bä­bi, «Kö­pet­dag» bi­len ge­çi­ri­len oýun­da ol öz to­pa­ry­na ýe­ňiş ge­ti­ren pök­gi­ni ge­çi­re­nem bol­sa 11 metr­lik ur­gu­sy­ny dürs ýe­ri­ne ýe­ti­rip bil­män­di.Has dog­ru­sy, der­we­ze­çi­miz Ýew­ge­niýNa­boý­çen­ko onuň ur­gu­sy­ny yzy­na gaý­tar­ma­gy ba­şa­ryp­dy» di­ýip ýat­lar­dy.
Ha­ly­pa žur­na­lis­ti­miz hä­zir­ki wagt­da ýur­dumyz­da žur­na­list­le­ri, şol san­da hal­ka­ra žur­nalist­le­ri­ni taý­ýar­la­mak bo­ýun­ça tu­tum­ly iş­le­riň ge­çi­ri­lip ug­ra­lan­dy­gy bi­len bag­ly be­gen­ji­ni paý­la­şar­dy. Ýur­du­myz­da al­nyp ba­ryl­ýan iş­le­riň ge­ri­mi­niň ju­da giň­li­gi bi­len özü­ne çek­ýän­di­gini di­le ge­ti­rer­di: «Dog­ru­sy­ny aýt­sak, şu ge­çen ýyl­la­ryň do­wa­myn­da hä­zir­ki ýa­ly gal­ky­ny­şyň möwç uran ma­ha­ly ýa­dy­ma düş­me­ýär. Ýa­dy­ma düş­me­zem. Se­bä­bi hiç ha­çan şu dö­wür­dä­ki ýa­ly spor­ta çyn­la­kaý üns ber­len ma­ha­ly bol­man­dy. In­di sport çä­re­le­ri­ni ýo­ka­ry de­re­je­de tes­wir­leme­gi ba­şar­jak hü­när­men­le­ritaý­ýar­la­mak me­sele­si öňe çyk­ýar. Özem hal­ka­ra ýa­ryş­la­ry­ny­ňam ha­ta­ry­nyň art­ýan­dy­gy bu işe has tö­we­rek­le­ýin çe­me­le­şil­me­gi­ni ta­lap ed­ýär.Hut şo­ňa gö­rä-de, hä­zir­ki wagt­da ýur­du­myz­da žur­na­list­le­rem, sport žur­na­list­le­rem taý­ýar­la­nyl­ýar. Mu­nuň özi Gah­ry­man Ar­ka­da­gy­my­zyň ga­ty uzak­la­ry na­zar­la­ýan tu­tum­la­ra ba­dal­ga ber­ýän­di­gi­niň gü­wä­si­dir».
Onuň ýat­la­ma­la­ry­nyň bi­rin­de: «1993-nji ýy­lyň aw­gust aýyn­da Türk­me­nis­ta­nyň fut­bol bo­ýun­ça mil­li ýy­gyn­dy­sy Ita­li­ýa­nyň Kar­ra­ra şä­he­rin­de il­kin­ji ge­zek ge­çi­ri­len «Mer­mer kubo­gy» at­ly hal­ka­ra ýa­ry­şy­na gat­naş­dy. Şon­da wekiliýetiň dü­zü­mi­ne sport kom­men­ta­to­ry hök­mün­de me­ni hem goş­du­lar... Oýun­la­ryň ýok gün­le­ri şä­he­re öz­baş­dak sy­ýa­hat eden wag­tymyz hiç kim bi­len dü­şü­ni­şip bil­män kö­se­nendi­gi­miz ýa­dy­ma düş­ýär. On­soň her kim rus­ça, iň­lis­çe, ital­ýan­ça bil­ýän söz­le­ri­ni dü­rüş­de edip, ge­pi­ni dü­şün­dir­mä­ge ça­lyş­ýar­dy. Bu gün­ki gün ýur­du­myz­da hal­ka­ra ýa­ryş­la­ry­nyň yzy­gi­der­li ge­çi­ril­me­gi da­şa­ry ýurt dil­le­ri­ni öw­ren­mäge-de uly iter­gi ber­ýär» diý­me­gi hem ha­ly­pa žur­na­lis­tiň bu ug­ra uly üns be­ril­ýän­di­gi­ne bi­çak be­ge­nen­di­gi­ni gör­kez­ýär.
Mun­dan baş­ga-da, ýurt­la­ryň on­lar­ça­synda bo­lan Aman­mu­ham­met aga türk­men mil­li saz­la­ry­nyň, ga­raz, ata Wa­ta­ny­myz bi­len bag­ly tä­sir­le­riň oýun­çy­la­ry­my­za oňyn tä­sir ed­ýändi­gi­ni aý­ra­tyn bel­lär­di: «Ita­li­ýa­da ge­çi­ri­len «Mer­mer ku­bo­gy» at­ly hal­ka­ra ýa­ry­şy­nyň er­tesi bi­zi Flo­ren­si­ýa, Pi­za şä­her­le­ri­ne alyp git­di­ler. Og­lan­lar, ýa­daw bo­lan­soň­lar, aw­to­bu­syň içinde-­de my­la­ýym ital­ýan sa­zy­nyň tä­si­ri as­tyn­da ýa­rym uku­da meý­mi­räp ýa­tyr­dy­lar. Aw­to­bus Flo­ren­si­ýa şä­he­ri­ne gi­ri­be­ren­de ýa­nym bi­len alyp ba­ran kas­se­ta­my sü­rü­jä be­rip, şo­ny eşitdir­me­gi­ni ha­ýyş et­dim. Şon­da il­kin­ji ýaň­la­nan aý­dym Türk­me­nis­ta­nyň halk ar­tis­ti Je­mal Sa­pa­ro­wa­nyň ýe­ri­ne ýe­tir­me­gin­de «Gaş­ly ýar» at­ly halk aý­dy­my bo­lup­dy. Şol pur­sat og­lan­lar oýa­nyp, be­genç­le­ri­ne el çar­pyp baş­la­dy­lar. Olar Wa­tan­dan alys­da bol­sa­la­ram, öz­le­ri­ni Türk­menis­tan­da ýa­ly duý­du­lar. Şeý­le duý­gy­ny di­ňe ol ýer­ler­de bo­la­nyň­da baş­dan ge­çi­rip bol­ýar».
Baý­ry žur­na­lis­ti­miz de­giş­gen adam bo­lupdy. Öň­ki so­ýu­zyň çä­gin­de türk­me­niň Oze­ro­wy (rus­si­ýa­ly bel­li kom­men­ta­tor Ni­ko­laý Oze­row, 1922 – 1997 ý.ý.) diý­lip ta­nal­ýan Aman­muham­met aga fut­bol du­şu­şyk­la­ry­ny gö­ni ýaý­lymda alyp ba­ran­da jan­kö­ýer­le­riň is­len­di­gi onuň bi­len özü­ni kö­ne ta­nyş ýa­ly du­ýar­dy. Onuň şeý­le bol­ma­gyn­da ze­hin­li kom­men­ta­to­ryň alyp bar­ýan fut­bol du­şu­şyk­la­ry­nyň ara­syn­da de­gişme ähe­ňin­dä­ki gür­rüň­le­ri­niň or­ny ulu­dy.
Ha­ly­pa žur­na­lis­ti­miz Goç­na­zar Heş­de­kow – Aman­mu­ham­met Ça­ry­ýew bi­len köp pi­kir al­şan, onuň bi­len da­şa­ry ýurt­la­ryň bir­nä­çe­si­ne bi­le gi­den hü­när­men. Onuň gür­rüň ber­megi­ne gö­rä, ge­çen asy­ryň 90-njy ýyl­la­ry­nyň baş­la­ry­na paý­tag­tyň «Kö­pet­da­gy» bi­len AFK-nyň Çem­pion­lar li­ga­sy­nyň Paw­lo­dar­da «Ir­ty­şyň» (Gaza­gys­tan) soň, Gor­gan­de­pä­niň «Wah­şy­nyň» (Tä­ji­gis­tan) ge­çi­ri­len du­şu­şyk­lary ba­ra­da­ky gür­rüň­le­rin­de Aman­mu­ham­met aga­nyň ýo­ka­ry tes­wir­leý­ji­lik us­sat­ly­gy, onuň her bir oýun pur­sa­dy­na ba­ha ber­mek, iň esa­sy hem, ene di­li­mi­zi su­wa­ra bi­lip, öz şi­re­si bi­len jan­kö­ýer­le­re ýe­tir­mek ba­şar­ny­gy ba­ra­da­ky söh­bet­ler aý­ra­tyn orun eýe­le­ýär. Onuň gür­rüň ber­me­gi­ne gö­rä, Gor­gan­de­pe­de bo­lan du­şuşyk­dan soň­ky da­ba­ra­da eden çy­ky­şyn­da bel­li tä­jik tes­wir­leý­ji­si Aman­mu­ham­met Ça­ry­ýe­wi «türk­me­niň Oze­ro­wy­na» de­ňe­mek bi­len, onuň tes­wir­leý­ji­lik sun­ga­ty­na ýo­ka­ry ba­ha be­rip­dir. Iki türk­men žur­na­lis­ti­niň Paw­lodar­da bo­lan oý­nuň yk­ba­ly­na ýe­ti­ren tä­sir­le­ri ha­kyn­da­ky ha­ky­kat hem ýat­la­ma­lar­da aý­ra­tyn orun eýele­ýär...
Aman­mu­ham­met aga ha­ly­pa­sy Işan Ga­raýew­den bu ugur­da köp zat­la­ry öw­re­nen­di­gi­ni ýat­la­ma­gy go­wy gö­rer­di: «Me­niň ha­ly­pa­la­rymyň bi­ri Işan Ga­ra­ýew hem ga­ty wä­şi adam­dy. Bir ge­zek fut­bol oý­nu­nyň ara­kes­me­sin­de ol me­ni ýa­ny­na ça­gy­ryp, Aman­mu­ham­met, şu Bo­ris Ýa­ki­men­ko­nyň re­por­taž alyp bar­ýan ýe­ri ra­dio, em­ma her ýal­ňy­şan­da: «Ba­gyş­laň, ra­dio­diň­leý­ji­ler» - diý­ýär we­li, onuň ýal­ňyşa­ny­ny gör­ýän ýok ahy­ry di­ýe­ni ýa­dym­da ga­lyp­dyr. Onuň baş­ga-da şu­nuň ýa­ly de­giş­me­li gür­rüň­le­ri köp­di. Ine, şol ha­ly­pam hem me­niň fut­bol du­şu­şyk­la­ry­ny tes­wir­le­me­gi­miň ug­ru­ny kes­git­läp­di».
Umu­man, Aman­mu­ham­met Ça­ry­ýew hakyn­da nä­çe ýat­la­saň ýat­lap otur­ma­ly. Onuň türk­men žur­na­lis­ti­ka­syn­da öz­bo­luş­ly­ly­gy, tu­tan­ýer­li­li­gi, hiç ke­siň­kä meň­ze­me­ýän re­portaž­la­ry bu gün­ki gün ýaş ko­mmen­ta­tor­la­ra ýol­gör­ke­zi­ji bo­lup hyz­mat ed­ýär.
Orazgeldi GELDIÝEW.
Tokioda geçirilýän Tomusky Olimpiýa oýunlarynda taryhy rekordlar täzelenýär.
Tokio şäherinde Tomusky Olimpiýa oýunlary gyzgalaňly ýagdaýda dowam edýär. Bu Ýaponiýanyň Olimpiýa oýunlaryny geçirmäge üçünji synanyşygydyr. Taryha ser salsaň, döwletiň çäginde geçirilmegi meýilleşdirilen sport ýaryşlarynyň aglabasy şeýle ýagdaýa sezewar boldy. Ilki başda, ýurtda geçirmek meýilleşdirilen birinji Olimpiýa oýunlary Ikinji Jahançylyk urşunyň başlanmagy sebäpli ýatyryldy. Ikinji Tomusky Olimpiýa oýunlarynyň möhleti taýfun hem-de adatdan daşary yssy zerarly güýz paslyna süýşürildi. Ýurduň çäginde üçünji gezek  2020-nji ýylda guraljak ýokary derejeli sport ýaryşy ― Tomusky Olimpiýa oýunlary COVID-19 pandemiýasynyň döremegi bilen 2021-nji ýyla geçirildi. Olimpiadanyň bellenilen ýylynda geçirilmezligi oýunlaryň taryhynda ilkinji gezek duşýan wakadyr. Şunlukda, pandemiýa garamazdan, Ýaponiýa Tomusky Olimpiýa oýunlaryny geçirmek çözgüdini kabul etdi. Ýurduň hökümet agzalarynyň pikirine görä, bu sport ýaryşlary bitewiligiň alamaty bolar. Bellenilen senäni üýtgetmegiň gowy alamata ýorulmaýandygy sebäpli, Olimpiada «Tokio ― 2020» ady bilen geçirilýär. Şeýle hem bu sene hemmelere tanyşdyr.
Olimpiýa oýunlarynyň iň giň gerimli we sabyrsyzlyk bilen garaşylýan wakasy bolan açylyş dabarasy pandemiýa sebäpli az sanly tomaşaçylaryň gatnaşmagynda guraldy. Tomaşaçynyň meýdançasynda 950 sany ýokary derejeli myhmanlara, şol sanda resmi wekillere we žurnalistlere açylyş dabarasyny janly görnüşde synlamaga mümkinçilik döredildi. Tomaşaçylar meýdançasynyň boş bolmagy we Olimpiýa oýunlarynyň alawy ýakylanda şowhunly el çarpyşmalaryň duýulmazlygy ýokary derejeli sport ýaryşlarynyň taryhynda ilkinji gezekdir. Olimpiadada baýrakly orunlary gazanmak ugrunda göreşjek 13 müň türgen pandemiýa howpsuzlygy üçin göz öňünde tutulan ähli kadalary berk berjaý ederler.
Tomusky Olimpiýa oýunlarynyň maksatnamasyna täze ýörelgeler we görnüşler girizildi. Maksatnama beýsbol we softbol oýunlary gaýtadan girizilip, sportuň sýörfing, skeýtbording, gaýa dymyşmak(alpinist), basketbol 3 we karate görnüşleri goşuldy. 2024-nji ýylda Londanda guraljak Olimpiýa Oýunlarynyň maksatnamasyna bolsa breýk tanslary giriziler. Bu özgertmeleriň we täzeçillikleriň ählisi Olimpiada ýaş janköýerleri çekmek hem-de oýunlaryň döwrebaplygyny saklamak üçin amala aşyrylýar.
Ýene-de bir taryhy waka Oýunlaryň şygarynyň üýtgedilmegidir. Olimpiýa oýunlarynyň taryhynda häzirki wagta çenli hereket eden «Has çalt, has ýokary, has güýçli» diýen şygar «Tokio ― 2020» olimpiadasynda «Bilelikde ― has çalt, has ýokary, has güýçli», diýip atlandyryldy. Ol latyn dilinde «Citius, Altius, Fortius – Commun» diýip aýdylýar.
«Tokio ― 2020» Olimpiýa oýunlary taryhda iň arassa oýunlar diýen ada mynasyp bolýar. Munuň sebäbi Olimpiadanyň ýeňijilerine elektronikanyň gaýtadan işlenilmegi bilen ýasalan medallaryň gowşurylmagydyr. Bu tutuş dünýä ýüzüni daşky gurşawa aýawly göz bilen garamaga çagyryşdyr. Şeýle hem ýurduň ilatynyň medal önümçiligine gatnaşmagy Olimpiýa oýunlarynyň taryhynda ilkinji gezek amala aşyrylan taslamadyr. Medallar döwrebap görnüşe, çuň mana hem-de gadymy ýapon halkynyň olimpiýa gymmatlyklaryna laýyk jähete  eýedir. Howpsuzlyk düzgünleriniň biri hökmünde ýeňijiler gazanan medallaryny özleri dakynýarlar. Bu hem Olimpiýa oýunlarynyň taryhynda duş gelýän ilkinji ýagdaýdyr.
Tokio Olimpiadasy oýunlaryň taryhynda gazanylan netijeleri täzeleýär. Rekordlara Olimpiada gatnaşýan türgenlerden 5000 sany doping barlaglarynyň alynmagy we olaryň 10 ýyla çenli saklanmagy degişlidir. 2016-njy ýylda Rioda geçirilen Olimpiýa oýunlarynda türgenlerden ýaryş wagtynda, ýaryşdan öň we soň jemi 4930 sany doping barlaglary alyndy.
«Tokio ― 2020» oýunlarynyň ýene bir rekord aýratynlygy hökmünde bu sport ýaryşlarynda zenan türgenleriň sanynyň adatdan daşary köpdügini bellemek bolar. Olar umumy türgenleriň 48.8 %-ni düzýärler.
Tokiodaky Tomusky Olimpiýa oýunlary 8-nji awgusta çenli dowam eder. Dünýä döwletleriniň, şol sanda Türkmenistanyň iň gowy türgenleri Olimpiadada baýrakly orny eýelemek ugrunda başarnygyny görkezýärler. Häzirki wagtda dünýä ýüzünde ýüze çykan çylşyrymly ýagdaýlara garamazdan, Olimpiýa oýunlary ýer ýüzüniň her bir künjeginde ýaşaýan türgenleri, sport söýüjileri we janköýerleri birleşdirmegiň guraly bolup hyzmat edýär. Şeýle hem ol halkara jemgyýetçiliginiň sabyrsyzlyk bilen garaşýan sport wakasydyr. Olimpiýa oýunlary ählumumy ähmiýeti boýunça diňe bir sport üstünliklerini görkezmek bilen çäklenmän, eýsem, adamlaryň birek-biregi tanamagyna, başga döwletiň milliliklerini öwrenmegine, şeýle hem bir maksada ýetmek üçin birleşmegine mümkinçilik berýär.
Tomsuň esasy transferi Ronaldo sekuntda 1 ýewro gazanýar.
112 000 000 ýewro - Kriştianu Ronaldonyň «Realdan» «Ýuwentusa» transfer bolan bahasy. Bu puluň 100 milliony Madrid klubyna gider, 5 milliony bolsa futbolçyny 12 — 23 ýaş aralygynda ýetişdiren klublaryň arasynda paýlaşylar.
5 - Ronaldonyň taryhdaky iň gymmat transferlerdäki orny. Şu wagta çenli iň gymmat transfer Neýmardyr (222 million ýewro). Ikinji orny Mbappe (180 million ýewro), üçünji orny Koutinýo (125 million ýewro), dördünji orny bolsa Dembele (115 million ýewro) transferi eýeleýär.
120 000 000 ýewro  - Şertnama laýyklykda, Ronaldonyň Turin klubynda 4 ýylda gazanjak pulunyň mukdary.
1,03 ýewro - her sekuntda.
Tomusky dynç alyşdan soň mekdebe nähili taýýarlyk görmeli?
Bilşimiz ýaly, sanlyja günlerden mekdebiň gapylary açylyp, kimi üçin ilkinji ädim, kimi üçin bolsa soňky okuw ýyly bolar. Okuwçylar we ene-atalar mekdebe nähili taýýarlyk görmeli? Bu barada gysgaça gürrüň bereris.
Tomusky dynç alyşda çagalar giç ýatyp, giç turmagy endik edinen bolsalar, mekdep döwründe bu tertip düýbünden üýtgeýär. Şol sebäpden, çagalary irräkden ýatmaga endik etdirmeli. Ir ýatana ir turmak aňsat düşer.
Elbetde, mekdebiň düzgün-nyzamy diýlende, ilkinji ýada düşýän zat –egin-eşik. Adatça, egin-eşik tertibi ähli mekdeplerde meňzeş bolýar: oglanlar üçin ak köýnek, gara balak, gara galstuk, gara penjek, gyzlar üçin bolsa ýaşyl köýnek, ak fartuk (mekdeplere görä üýtgäp biler) we ikisi üçin tahýa, gara köwüş we baýdajyk nyşany. Egin-eşik tertibini mekdepden sorap bilmek bolar, olar adatça mekdebiň maglumat tagtalarynda hem ýerleşdirilen bolýar. Egin-eşikleri çalşarlyk üçin 2 adatda satyn almaklyk maslahat berilýär. Islege görä, oglanlar üçin penjek gijräk hem alynsa bolar, sebäbi güýzüň ilkinji aýlarynda howa ýyly bolýar we oglanlar mekdebe köýnekçil gatnaýarlar. Şeýle hem, bedenterbiýe sapagy üçin sport egin-eşiklerini we aýakgabyny almagy hem ýatdan çykarmaň.
Okuwçy üçin möhüm zatlaryň ýene-de biri – onuň torbasy. Torbany okuwçynyň ýaşyna we okaýan synpyna görä satyn almaly. Eger okuwçy baş synplarda okaýan bolsa, uly torba satyn alynmaly däl, özüne laýygy alynmaly. Torba arka dakylýan, balak we penjek bilen reňkdeş satyn alynsa maksada laýyk bolar.
Depderiň her görnüşinden azyndan on-ondan, 1 sany gündelik, 3-4 sany ruçka we galam, reňkli kagyzlar, 2 sany pozguç, 2 sany galam artylýan, dürli jetweller, kitap we depderler üçin daşlar we beýleki esbaplar satyn alynmaly. Bulary birnäçe mukdarda satyn almak maslahat berilýändiginiň sebäbi – okuw esbaplary ýitende, ätiýaçlygyny ulanmak üçin.
Eger çaga ilkinji synpa barýan bolsa, ene-atalara çagany başlangyç bilime taýýarlamak maslahat berilýär. Meselem, harplary, sanlary öwretmek, kiçiräk matematiki hasaplamalary öwretmek, surat çyzmagy, reňkli kagyzlardan şekiljikleri ýasamagy, kiçiräk tekstleri okamagy öwretmek we ş.m. Şeýle ýagdaýda, çaga mekdebe baranda sapaklara aňsatlyk bilen düşüner we kynçylyk çekmez.
Çagalara kiçi ýaşda näme öwredilse, ulalanda hem şoňa endik ediner. Mekdep okuwçylaryna başdan öý işleri etmegi endik etdirmek, öý iş üçin aýratyn burç taýýarlamak wajyp bolup durýar. Mümkinçilige görä öý işleri etmäge stol, stul, stol yşygy satyn alynsa maksada laýyk bolar.
Her ýylda bolşy ýaly, ýaňy ýakynda ýurdumyzda mekdep bazarlarynyň açylandygyny hem ýatladýarys. Bu barada şu ýerde ýazypdyk.
Ene-atalar üçin bellik: bulardan başga-da, çagalaryňyza goldaw berip, olar üçin umyt bolmaly we esasy zat – olaryň başarjaň boljakdygyna ynanmaly.
Mekdep – okuwçynyň durmuşynyň bir bölegi. Mekdepden daşary hem onuň durmuşy ýagty we gyzykly bolmaly, ene-atalar hem öz gezeginde olaryň boş wagtlaryny netijeli peýdalanmaga mümkinçilik döretmeli.
Tormoz suwuklygyny näme üçin çalyşmaly.
Tormoz suwuklygy wagtyň geçmegi bilen özüne çygy siňdirýär, suwuň gaýnama derejesiniň pes bolanlygy sebäpli, suwuklygyň gaýnaýşy hem pes bolýar. Suwuklygyň gaýnaýan wagty ulgamda basyşyň peselmegine we tormoz çarhynyň näsazlygyna getirýän howa köpürjikleriniň emele gelmegine getirýär. Goşundylar  hem wagtyň geçmegi bilen bölünip çykýar we suwuklyk düzümini ýitirýär. Tormoz suwuklygyny her geçilen 40 müň kilometrden soň çalyşmagy maslahat berýärler.
suwuklygyň ýeterlik ýagdaýynda tormoz tutuşynyň peselmegi. Suwuň düzümi 3%-e ýeten ýagdaýynda suwuklygyň gaýnama derejesi 30-50°C-e çenli peselýär. Bu bolsa ulgamda howanyň ýygnanyp, dykynyň emele gelmegine sebäp bolýar. Ýagny, ol tormozyň ýaramazlaşmagyna sebäp bolýar;
suwuklygyň ýaramlylyk möhletiniň dolmagy. Ol ortaça 2 ýyl diýlip kesgitlenýär. Hünärmenler ulanylan awtoulag satyn alnanda onuň ähli tehnologik suwuklyklaryny, şol sanda tormoz suwuklygyny-da çalyşmagy maslahat berýärler;
ulgamyň elementlerinde poslamanyň, zeper ýeten yzlaryň peýda bolmagy. Suwuň ýygnanmagy diňe bir temperatura aýratynlyklaryna täsir etmän, eýsem poslama garşy öndürijiligiň peselmegine hem sebäp bolýar;
tormoz ulgamyny abatlamak, onuň şlanglaryny, supportlaryny we beýleki böleklerini çalyşmak;
bakda gatlaklaryň peýda bolmagy.
Tormoz suwuklygy birnäçe görnüşde bolup, onuň görnüşlere bölünmeginiň esasynda suwuklygyň gaýnama temperaturasy we DOT normalaryna laýyklykda kinematik ýapyşyklylygy durýar. DOT normalary (Department of Transportation) ABŞ-nyň ulag ministrligi tarapyndan kabul edilen normalardyr. Şunlukda, tormoz suwuklyklarynyň DOT 3, DOT 4, DOT 5, DOT 5.1 ýaly görnüşleri tapawutlandyrylýar. Görnüşiň klassy pes boldugyça, onuň hili hem pes bolýar, sebäbi klassy peseldigiçe, suwuklygyň gigroskpik häsiýeti ýokary bolýar.
Tormoz suwuklygyny nirede çalşyp bolýar?
Tormoz suwuklygyny öz wagtynda çalyşmak, onuň ýokary hilli görnüşlerini awtoulagyň guratlygy üçin ulanmak göz öňünde tutmaly ýagdaýlaryň biridir. Munuň üçin bolsa Türkmenistanyň ähli sebitlerinde, şol sanda Aşgabat şäherinde öz dükanlary we olardaky döwrebap hyzmatlary bilen sürüjilere ýardam edýän “Awtoýoly” haryt nyşanyny göterýän düknlarynyň hyzmatlar merkezine ýüz tutmak bolar. Sebäbi bu dükanlarda tormoz suwuklyklarynyň  dürli ýokary hilli  klasslaryny tapmak bolýar. Şunuň bilen birlikde, “Awtoýoly” serwislerinde ony çalyşmak hyzmaty hem tejribeli ussalar tarapyndan ýerine ýetirilýär. Habarlaşmak üçin maglumatlary şu salgydan alyp bilersiňiz.
Transfer — 2018: 25-nji iýul.
Kopengagen — Roma.
Atalanta — Palermo.
Sassulo — Krotone.
Atalanta — Fluminense.
Çelsi — Atalanta.
Selta — Sewilýa.
Liwerpul — Aýtraht.
Legion-Dinamo — Anži.
Alawes — Soşo.
Atletik — Ueska.
Barselona — Deportiwo.
Sporting — Leganes.
Sporting — Atletiko.
Himki — Luç.
Bogemians 1905 — SKA-Habarowsk.
Nýukasl — Portu.
Olimpiakos — Reýms.
Wulwerhempton — Las-Palmas.
Tuluza — Brest.
Tuluza — Monpelýe.
Nant — Kan.
Gengam — Renn.
Ins (ý.g.) / 11,2 mln.
Haddersfild — Stok Siti.
Monako — Wulwerhempton.
Braýton — Norwiç Siti.
Uotford — Ewerton.
Leganes — Bornmut.
Strasbur — Monako.
Bordo — Barselona.
Zenit — Rostow.
Fakel — Nefthimik.
Fakel — Çaýka.
Armawir — Urožaý.
Luç — Spartak Nç.
Transfer — 2018: 26-njy iýul.
Napoli — Parma.
Kalýari — Liworno.
Ýuwentus — Udinize.
Borussdiýa D — Fulhem.
Renn — Sewilýa.
Atletiko — Wulwerhempton.
Sautgempton — Feýenord.
Az — Braýton.
Týumen — Himki.
Şinnik — Rostow.
Rubin — SSKA.
Transformer-mebeller ýeri tygşytlamagyň özboluşly usulydyr.
Daryşgan öýleri bolan adamlaryň aglabasynda otaglaryň, umuman öý gurşawynyň darlyk etmegi aýratyn bir meseledir. Otaglaryň göwrümi kiçi bolsa, oňa laýyk geljek goşlaryň bolmagy hem zerur. Bu babatda dürlüçe gurnalýan transformer mebelleriň, olaryň mümkinçilikleriniň we ýerleşiş aýratynlyklarynyň ýerlikli çözgüt bolup biljekdigini bellemeli.
Transformeriň iň ýörgünli görnüşleriniň biri-de açylyp-ýapylýan kitapça diwandyr. Açylan mahalynda onuň arkasy goşmaça ýatylýan bölege öwrülýär. Köplenç bu diwanlary adamlar egin-eşikli ýa başga dürli goş-golamlaryny ýygnap goýmak üçin ulanýarlar. Açylyp-ýapylýan diwanlaryň ýene bir görnüşi astyna ýygnalýan süýşürilýän diwanlardyr. Emma olary hemişe yzygiderli ulanmak bolmaýar, sebäbi, olaryň gurluşy köplenç halatda tertipden çykyp bilýär.
Has çylşyrymly görnüşi bolsa — ikibölekleýin krowada öwrülýän diwandyr. Muny iki çagaly maşgalalar çagalar otagy üçin alyp bilerler, ýöne onuň bahasy-da iki sany krowatyň bahasyna golaýdyr.
Hojalykda ýene-de bir iň gerekli zatlaryň biri transformer stoldyr. Žurnal goýulýan adaty kiçijik stol birnäçe emel bilen adaty iýip-içilýän stola öwrülip, soňra zerur däl mahaly hem ýene-de asylky halyna getirilip, otagda az ýer eýeläp biler. Çylşyrymly bolmadyk gurluş esasynda onuň gapdalky bölekleri aşagynda ýygşyrylýar, gerek mahalynda bolsa ugrukdyryjy bölekler bilen süýşürilýär we berkidilýär. Has çylşyrymly gurnama mebel görnüşi bolsa stol-tumba bolup, ol ýygnalan görnüşinde kiçi tumba ýaly göwrümde bolýar. Kiçijik žurnal stoljagazy ýörite galdyrylýan mehanizm esasynda nahar stoluna öwrülýär. Munuň örän seýrek gabat gelýän görnüşi bolsa diwan stol we krowat stoldur.
Bu aýratynam myhman otagyň, ýatylýan otagyň, naharhananyň we iş otagynyň bir otagda bolan görnüşi — studiýa otagy üçin laýykdyr.
Aşhana stollary uly bolmadyk, ykjam tumbalarda ýygnalyp goýlup bilner, olarda hatda birnäçe sany oturgyjy-da ýygşyryp goýup bolar. Eger zerur bolan ýagdaýynda bolsa olar aşhanada gerekli ýerine süýşürilip gurnalyp bilner.
Transformer krowadyň has ýönekeý modeli galdyrylan görnüşinde dar tarapy bilen diwara berkidilýär we aşak düşürilende bolsa ýörite çekilýän aýaklara daýanýar. Transformer krowadyň has çylşyrymly nusgasy bolsa şkafa gurnalýar. Şeýle gurluşlarda krowat hem dar, hem giň tarapy bilen berkidilýär, bu bolsa uzyn we dar otaglar üçin amatly saýlawdyr. Ýygnalan görnüşinde mebeliň bu görnüşi edil tekjeli we stellažly şkaf ýaly görünýär, düşegiň özi bolsa dolulygyna gizlenýär.
Dar öýlerde çagalar üçin özboluşly burçy gurnamakda krowat köplenç halatda «iş zolagynda», stoluň we kitap tekjesiniň ýanynda goýulýar. Bu hili ýagdaýlarda krowat tigirleriň ýa-da ugrukdyryjylaryň kömegi bilen olaryň aşagyndan çykarylýar.
Türkmenistanda mebel önümçiliginde öňdebaryjylaryň biri bolan «Aýbölek» mebel kärhanasynyň hünärmenleri sargyt esasynda dürli görnüşli transformer mebelleri ýasap berýärler. Kärhananyň her bir müşderä aýratynlykda çemeleşmegi bu mebel transformerleriň has dar gurşawlara hem laýyk gelmegini üpjün edip, islendik interýere bezeg berýär. Kärhananyň mebel önümçilik işinde meşhur kompaniýalaryň materiallary we toplumlaýyn düzüm bölekleri ulanylýar.
Transmissiýa: geçiriş korobkasy we onuň görnüşleri.
Awtoulagyň beýleki ulgamlaýyn aýratynlyklary bilen bir hatarda onuň transmissiýasy, has takygy geçiriş korobkasy hem awtoulag üçin wajyp ulgamdyr. Onuň birnäçe görnüşleri we olaryň hersiniň öz aýratynlygy bardyr.
Ilkinji nobatda, awtoulagyň transmissiýa ulgamy barada aýdylanda, geçiriş korobkasy — hereketlendirijiniň şol bir aýlaw derejesinde awtoulagyň tigirleriniň dürli tizlikde hereket etmegine mümkinçilik berýär. Ol awtoulagyň wajyp taraplarynyň biri bolmak bilen, onuň esasy maksady hereketlendirijiden tekelerlere aýlanma pursadyny geçirmekden, üýtgetmekden ybaratdyr.
Geçirişi çalşyryjy korobka bat almak, togtamak, haýal sürmek we ş.m dürli şertlerde hereketlendirijiniň amatly funksional ýagdaýyny saýlamagy üpjün etmek üçin niýetlenendir. Geçirişi çalşyryjy korobkanyň birnäçe görnüşleri bolup, olaryň hersi dürli hyzmat ediş aýratynlyklary bilen tapawutlanýar.
Mehaniki geçiriş çalşyryjy korobka. Muňa gepleşik dilinde “mehanika” diýilýär. MGÇK bu ugurda iň ýönekeý we baha babatda hem amatly transmissiýa hasap edilýär. Bu ulgamda sürüji hereketi ýörite ryçagyň kömegi bilen elde çalyşýar.
Ýangyjy tygşytlaýar;
Oňat dinamika;
Awtoulagy dolandyrmaga ýokary amatly mümkinçiligiň bolmagy;
Uzak möhletleýinligi.
Nädogry işledilende hereketlendirijä zyýan ýetmegi;
Sürüjiniň hereketi çalyşmak üçin hemişe eli bilen ryçagy üýtgedip durmagy we ş.m.
Awtomatik transmissiýalar. Bu geçiriş korobkalaryna klassik gidroawtomat, robotlaşdyrylan transmissiýa we wariator görnüşli transmissiýa degişlidir.
Gidroawtomatik transmissiýada korobkadaky basgançaklar planetar geçiriş usulynda bolup, gidronasosda döredilýän transmissiýa suwuklygynyň basyşynyň hasabyna çalşylýar.
Ulagyň dolandyrylyşynyň ýönekeý bolmagy;
Uzak ýyllaryň tejribesine eýe bolan berkligi.
Bölekleýin ýygnama we gidrotransformator zerarly hereketlendirijiniň kuwwatynyň peselmegi;
Çalyşmada biraz eglenmegi;
Ýangyjy köp mukdarda ýakmagy;
Bejeriş işiniň we hyzmatlaryň bahasynyň gymmatdygy.
Robotlaşdyrylan transmissiýa hem edil klassik awtomat geçiriş korobkasyna çalymdaş bolup, gurluşy boýunça mehaniki transmissiýa meňzeşdir. Emma onda çalyşmak işi elektromehanik usulda bolýar.
Robot-korobka ýönekeý gurluşa eýe hem-de önümçiligi amatly baha durýar;
Çalyşmagy ýokary tizlikde amala aşyrylýar;
Bejeriş işleriniň netijesi durnukly häsiýetde;
Geçirişi elde geçirmek mümkinçiliginiň bolmagy.
Dolandyryş blogunyň ygtybarsyzlygy;
Gysgyç diskleriniň az resurslylygy;
Mehatronigiň işiniň kadasyzlygy ýa-da ulanyşdan galmak mümkinçiliginiň ýüze çykmagy;
Mehanika bilen deňeşdirilende transmissiýa ýagyny köp alýanlygy.
Wariator görnüşli transmissiýa ýa-da CVT ýerine ýetirýän hyzmaty babatda beýleki awtomatik transmissiýalar bilen deň, ýöne olardan özüniň gurluşy we mümkinçilikleri boýunça tapawutlanýar.
Kuwwatlylygy ýokary däl, şol sebäpden hem ol kiçi göwrümli ýangyçly ulaglara niýetlenen;
CVT ýangyç harajatyny tygŞytlaýar;
Bat almak mümkinçiligi kadaly.
Kuwwatly motor bilen bilelikde gurnamak mümkinçiligi ýok;
Çalt bat almak maslahat berilmeýär, sebäbi ol wariator kemeri üçin zyýanly bolup biler;
Agyr tirkegleri tirkemek bolmaýar, sebäbi bu hem wariatora zeper ýetirer hem-de onuň çalt hatardan çykmagyna getirip biler;
Awtomat we robotlaşdyrylan transmissiýalar bilen deňeşdirilende bejerişiniň ýeterlik derejede gymmat bolmagy.
Netijede, transmissiýalaryň aýratynlygyna laýyklykda ulaglaryň kysmy we dolandyryş şertleri hem baglanyşyklydyr. Şonuň üçin transmissiýa ulgamy ulagyň mümkinçilikleriniň esasy aýratynlyklarynyň biri hasap edilýär. Bu ulgamyň bejeriş işleri bolsa häzirki wagtda Türkmenistanyň birnäçe ýerlerinde, aýratyn-da “Awtoýoly” haryt nyşanly dükanlarda ýokary hilde ýerine ýetirilýär. Transmissiýa bejeriş hyzmatlaryndan peýdalanmak ýa-da onuň bilen bagly näsazlyklary düzetmek üçin degişli salgylara ýüz tutup bilersiňiz.
Tretýakow galereýasy: döreýiş taryhy, belli eserleri, täsin faktlar.
Tretýakow döwlet galereýasy — Moskwa şäheriniň merkezinde ýerleşip, dünýäde iň uly özünde rus nakgaşlyk eserleriniň ýygyndylaryny jemleýän özboluşly taryhy muzeý toplumydyr. Russiýanyň iň bir esasy medeni binalarynyň biri bolan bu muzeý 4 ugry maksat edinýär: saklamak, öwrenmek, tanyş etmek hem-de milli sungaty ýaýbaňlandyrmak.
Döreýiş taryhy — Galereýany meşhur senagatçy we haýyr-sahawatçy Pawel Tretýakow esaslandyrypdyr. 1856-njy ýylda ol rus nakgaşlarynyň suratlaryny — W.Hudýakowyň «Fin kontrabandaçylary bilen çaknyşyk» eserini we galereýa döredilmeginiň ilkinji eserleriň biri bolan N.Şilderiň «Synag» atly suratlaryny aldy. Haýyr-sahawat işleri hem-de suratlary ýygnamak bilen gyzyklanyp, ol rus suratkeşleriniň, onuň dogany Sergeý bolsa Günbatar Ýewropaly ussat nakgaşlaryň suratlaryny ýygnady.
Sungata uly baha berýänler doganlar Treýtakowlaryň giňden toplanan kolleksiýasynyň ilkinji sergisini 1867-nji ýylda Zamoskworeçýede görüp bildiler. Bu ýerde 1800-den gowrak sungat eseri, şol sanda 1276 surat ýerleşdirilipdir. 1892-nji ýylda Pawel Mihaýlowiç sungat galereýasyny Moskwa şäherine peşgeş berdi. Döwlet muzeý gaznasy kolleksiýanyň üstüni ýetirdi we 1918-nji ýylda toplum «Tretýakow galereýasy» diýlip atlandyryldy.
Pawel Tretýakow özüniň wesýet hatynda şeýle ýazypdyr: «Rus nakgaşlyk sungatyny çyn ýürekden halaýan meniň üçin, peýdaly we lezzet berýän şekillendiriş sungatynyň milli galereýasynyň binýadyny goýmakdan gowy isleg ýokdur».
Muzeýiň gaznalary — 180 müňden gowrak eser bolup, olar şu hili bölümlere bölünýär: XII-XVIII asyrlaryň gadymy rus sungaty (gadymy nyşanlar, heýkeltaraşlyk, amaly-haşam sungat); XVIII - XIX asyryň başlaryna degişli bolan nakgaşlyk eserleri; XVIII-XIX asyryň başlaryndaky rus grafikasy we heýkeltaraşlygy; gadymy çarçuwalaryň, mebelleriň ýygyndysy; rewolýusiýadan soňky nakgaşlyk sungaty, heýkeltaraşlyk hem-de grafika. «Gazna» ady bilen XII-XX asyra çenli gymmat bahaly daşlardan we metallardan ýasalan bahasyna ýetip bolmajak sungat eserleriniň ýygyndysy.
Ýörite galereýa üçin Iwan Kramskoý meşhur rus ýazyjysy Lew Tolstoýyň portretini çekdi. Bu eseriň hem döreýiş taryhy täsindir: Graf suratkeşiň çekmegi üçin oturmak ýagdaýynda bolmandygy sebäpli, işiň kadaly bolmagynda päsgelçilik döredipdir. Kramskoý diňe Tolstoýyň kellesini şekillendirip ýetişipdir, onuň bedeniniň galan bölegini bolsa suratkeş ýatdan çekmeli bolupdyr.
Soňraky ýyllarda bolsa bu ýerdäki eserleriň üsti N.Ge, I.Repin, W.Wasnetsow, N. Kuznetsow ýaly ussatlaryň suratlary bilen ýetirilipdir; 1894-nji ýylda I.Lewitan «Wladimirka», W.Perow hem «Mytişde çaý içiş» atly eserlerini hödürläpdirler. Muzeý üçin dürli eserleri miras goýan şahsyýetleriň, guramalaryň we görnükli suratkeşleriň mirasdarlarynyň hemaýaty esasynda häzirki wagtda kolleksiýalaryň geriminiň giňeldilmegi dowam etdirilýär.
Galereýanyň iň meşhur eserleriniň hatarynda şulary aýratyn bellemek bolar: suratlar — I.Aýwazowskiý «Dokuzynjy tolkun», I.Kramskoý «Näbelli», M.Wrubel «Jyn»; Sowet döwrüniň realizm stilindäki suratlaryndan  I.Grabaryň, T.Ýablonskaýanyň, D.Baýramowyň surat eserleri; heýkeltaraşlar — W.Tsigalyň, M.Dronowyň we başgalaryň eserleri.
Iň jedelli suratlaryň arasynda K.Malewiçiň  meşhur «Gara inedördül» atly eserini (1915) görkezmek bolar. Suratkeşiň zehini reňkleriň adaty bolmadyk utgaşmalarynda jemlenýär: kölegäniň ýerini tutan ýanan süňküň garyndysy; gara ohra we mis arsenidi. Jaýryklar bilen örtülen (krakelýurlar) gatyň içinde bolsa suratda beýleki reňkler görkezilýär. Gara reňkiň arkasynda näme gizlenýärkä?
Onuň aňyrsynda, garaňkylygynyň ahyrynda bolsa ýagtylygy görersiňiz. Eýsem, bizi gurşap alýan zatlarda ýagdaý iki hili — ýa gara, ýa-da ak bolup görünýär.
Biziň dünýämiz diňe bir ak ýa-da gara däl-de, ol eýsem çylşyrymly we köpgyraňly — bu bolsa suratkeşiň filosofik manysyny açyp görkezýän aýratynlyk.
Tretýakow galereýasynyň düzümine şu gymmatlyklar girýär: Lawruşinskiý bölümindäki taryhy bina (20-nji asyrdan öň çekilen suratlar bar); Malyý Tolmaçewskiý bölümindäki medeni merkez we Krymskiý Waldaky täze çeperçilik galereýasy (1985-nji ýyldan bäri işleýär; Onda 20-nji asyryň suratlary we awangardistleriň suratlary hödürlenýär).
Beýik Watançylyk urşy döwründe suratlar agaç şahalara togalanyp, papirus kagyzy bilen goýlup, suw geçirmeýän materiallar bilen berkidilen gutulara ýerleşdirildi we 17 eşelon Nowosibirske hem-de Molotowa göçürildi;
2019-njy ýylyň 27-nji ýanwarynda garaşylmadyk ýagdaýda galereýadan Arhip Kuinjiniň «Aý-Petri. Krym» atly suraty ýitdi; Ertesi gün suraty alyp gaçan adamy ele salyp, eseri tapdylar;
Tretýakow döwlet galereýasynyň täsin kitaphanasynyň kitap ýygyndysynda sungata degişli 200 000-den gowrak ýöriteleşdirilen jilt bar;
Syýahatçylaryň dykgatyna bu ýerde surata düşürmek gadagan edilýär.
tretyakovgallery.ru; tourister.ru; kraeved1147.ru; dk.ru; wikiway.com; ru.m.wikipedia.org, nyblog.ru.
Täze okuw ýyly bilen bagly ýatlatlamalar.
Türkmenistanda Keselleriň ýaýramagyna garşy göreşýän adatdan daşary toparyň 2020-nji ýylyň 9-njy awgustynda kabul eden «2020 — 2021-nji okuw ýylyna guramaçylykly başlamagyň we okuw-terbiýeçilik işlerini guramagyň wagtlaýyn Tertibine» laýyklykda, Türkmenistanyň Bilim ministrligi tarapyndan ýurdumyzyň umumybilim edaralarynda öňüni alyş we zyýansyzlandyryş işlerini geçirmegiň we okuw-terbiýeçilik işlerini wagtlaýyn guramagyň kesgitlenen düzgünleri bilen okyjylarymyzy has içgin tanyşdyrmagy makul bildik.
Umumybilim edaralarynda okuw sagatlarynyň wagty 1-nji synplarda 25 minut, 2 — 4-nji synplarda 30 minut, 5 — 11-nji synplarda 35 minut bolar.
Her sapakdan soňra arassaçylyk we zyýansyzlandyryş işlerini geçirmek üçin arakesme 10 minut, uly arakesme bolsa 20 minut möçberde kesgitleniler.
Okuw maksatnamalarynyň mazmunyny saklap, sapaklaryň dowamlylygyna wagtlaýyn üýtgetmeler giriziler, mugallymlaryň iş ýükleri saklanyp galar.
Bir salkynda okadylýan mekdepler iki salkyna geçiriler, her salkyndan soňra arassaçylyk we zyýansyzlandyryş işlerini geçirmek üçin 30 minutdan az bolmadyk arakesme yglan ediler.
Okuwçy sany köp bolan synplar ikä bölünip okadylar (her synpdaky okuwçy sany 10 — 15-den geçmeli däl).
Okuwçylaryň açyk howada köpräk bolmagyny hem-de okuw maksatnamalaryny doly özleşdirmeklerini gazanmak üçin, mekdeplerde bar bolan şertlere laýyklykda, bedenterbiýe, zähmet, biologiýa (botanika, zoologiýa), tebigaty öwreniş, ekologiýa, taryh, şekillendiriş sungaty — surat ýaly sapaklar amatly howa şertlerine baglylykda, açyk howada, taryhy-medeni ýadygärliklerde, muzeýlerde, botanika bagynda, sport meýdançalarynda we desgalarynda göçme okuw sapaklary görnüşinde guralar.
Bilim edaralarynda birnäçe girelgeler açylar.
Mekdep okuwçylarynyň we ähli işgärleriň agyz-burun örtüklerini hereket edýän kadalara laýyklykda dogry ulanmaklary üpjün ediler.
Mekdep partalarynda okuwçylar 2 metr howpsuz aralyga laýyklykda, küşt tagtasy tertibinde oturdylar.
Arakesmede okuwçylaryň umumybilim edarasynyň çäginden daşary çykmaklary we okuw zerurlygy bilen bagly bolmadyk hereketleri çäklendiriler.
Okuwçylaryň ata-eneleriniň we olaryň ornuny tutýan adamlaryň mekdebiň okuw binalaryna girmekleri çäklendiriler.
Arakesmelerde okuwçylaryň daşary çykmaklary we nahara guramaçylykly gitmekleri ýola goýlar, naharhanalarda naharlanmagyň kesgitlenen aralygy berjaý ediler.
Başlangyç we ýokary synp okuwçylaryň aýratyn ýerleşmekleri üpjün ediler.
Mekdep okuwçylarynyň, bilim işgärleriniň we ata-eneleriň arasynda howpsuz aralygy üpjün etmek, keselleriň öňüni almak we arassaçylyk kadalaryny berjaý etmek boýunça düşündiriş, wagyz-nesihat çäreleri yzygiderli geçiriler.
Aşgabat şäher we welaýat Baş bilim müdirlikleri täze okuw ýyly üçin wagtlaýyn iş meýilnamalaryny, orta mekdepler sapaklaryň wagtlaýyn tertibini taýýarlar.
1-nji sentýabrda Bilimler we talyp ýaşlar güni çäklendirilen adamlaryň gatnaşmagynda geçiriler.
Täze okuw ýylynyň başlanmagynyň öň ýanynda we hepdede bir gezek umumybilim edaralarynda düýpli arassaçylyk-gigiýena hem-de zyýansyzlandyryş işleri geçiriler. Bu işleriň guralyşyna we geçirilişine edaranyň içerki buýrugy bilen jogapkär işgär belleniler.
Umumybilim edaralaryndaky girelgelerde ýörite berkidilen mugallym tarapyndan mekdep okuwçylarynyň, bilim işgärleriniň burun boşluklaryna oksolin melhemini çalmak, elleri zyýansyzlandyryjy erginler bilen zyýansyzlandyrmak hem-de beden gyzgynyny ölçemek üçin ýörite nokatlar dörediler.
Umumybilim edarasynyň binalarynyň girelgelerinde aýakgaplary zyýansyzlandyrmak üçin her gün zyýansyzlandyryş erginli düşekçeler goýlar.
Sapaklar başlamazyndan öň we soň, uly arakesmelerde gündelik üzärlik ulanylar.
Otaglarda, mejlis we sport zallarynda, dälizlerde, naharhanalarda, hajathanalarda we zir-zibil ýygnalýan ýerlerde, kömekçi binalarda, meýdançalarda we daş-töwerekde düýpli arassaçylyk-gigiýena we zyýansyzlandyryş işleri geçiriler.
TÄZE OKUW ÝYLY: ÝENE-DE KÄBIR TÄZELIKLER...
«Türkmenistanda on iki ýyllyk umumy orta bilime geçmegiň Konsepsiýasyna», «Türkmenistanda sanly bilim ulgamyny ösdürmegiň Konsepsiýasyna» hem-de «Daşary ýurt dillerini okatmagy kämilleşdirmegiň Konsepsiýasyna» laýyklykda, täze okuw ýylynda ýurdumyzyň umumybilim edaralarynyň okuw işine köp sanly täzelikler giriziler. Multilingwistik taýýarlyk, sanly ulgamlaryň işjeň ulanylmagy, mekdeplerde tehniki we tehnologik ugurlardan synplaryň açylmagy... bilen baglanyşykly meseleler şolaryň esasylarydyr.
Täze, 2020 — 2021-nji okuw ýyly mynasybetli paýtagtymyzyň Hoja Ahmet Ýasawy we A.Nyýazow şaýolunyň çatrygynda bina edilen 21-nji ýöriteleşdirilen terbiýeçilik-okuw mekdebiniň açylmagyna garaşylýar.
Ýaş türkmenistanlylary sagdyn durmuş ýörelgesine we köpçülikleýin bedenterbiýe-sagaldyş çärelerine çekmek boýunça wezipäni durmuşa geçirmek maksady bilen, ýurdumyzyň umumybilim berýän mekdeplerindäki sapaklaryň tertibinde Bedenterbiýe güni peýda bolar. Her şenbede köpçülikleýin irdenki maşklar, sapaklar tamamlanandan soň bolsa, sportuň dürli görnüşleri boýunça türgenleşikler ýa-da ýaryşlar, işjeň oýunlar we beýleki sagaldyş çäreleri guralar.
Täze okuw ýylyndan başlap umumybilim berýän orta mekdepleriň 8-nji synpynda «Proýektirlemegiň esaslary» atly okuw dersi okadylyp başlanar. Bu ders integrirlenen häsiýetde bolup, çyzuw dersiniň mazmunyny öz düzümine alýar. Täze dersi okatmagyň çäklerinde, 9-njy synpda okuwçylar dürli çyzgylaryň aýry-aýry görnüşlerini döwrebap kompýuterlerde ýerine ýetirerler.
2020 — 2021-nji okuw ýylyndan paýtagtymyzyň 85-nji orta mekdebinde okuwçylar 5-nji synpdan başlap italýan dilini öwrenerler. Şoňa görä-de, Türkmen döwlet neşirýat gullugy tarapyndan 5-nji synp okuwçylary üçin degişli okuw kitaby we oňa goşmaça iş depderi neşir edildi.
Paýtagtymyzyň 49-njy orta mekdebinde täze ugurlaryň ikisi — matematika we iňlis dili boýunça ýöriteleşdirilen synplar peýda bolar.
HORMATLY ATA-ENELER!
Täze okuw ýylynda umumybilim edaralarynyň işini netijeli alyp barmagy, okuwçylaryň döwrebap bilim almaklary üçin görülýän wagtlaýyn çärelere doly we dogry düşünip, bu işlere ýakyndan ýardam bermäge gatnaşmak her bir ata-enäniň borjudyr. Ýaşlara berilýän bilim we terbiýeçilik işleriniň maşgala terbiýesi bilen utgaşykly ýola goýlanda garaşylýan netijeleri berjekdigi şübhesiz hakykatdyr. Gadyrly ata-eneler, sizi öz çagalaryňyzyň bagtyýar geljeginiň hatyrasyna bu işlere el-ele berip, jogapkärçilikli çemeleşmäge çagyrýarys!
Täze ýyl baýramçylygyna näme sowgat etmeli? “Bäş duýgy” sowgat pikiri.
Täze ýyl baýramçylygy ýetip gelýär, we ýakyn adamymyza (ýa-da sadaja dostumyza) üýtgeşik we döredijilikli sowgady aýlygymyzyň ep-esli bölegini sarp etmän bermek meselesi her birimiziň öňümizde durýar. Käbirlerimize fantaziýa baýlygymyz we döredijilikli pikirlerimiz kömek edýär, ýene käbirleri bolsa, sowgat hökmünde näme isleýändiklerini göni soraýarlar. Täze ýyl ýarmarkalarynda dürli ýadygärlik sowgatlaryň baryny satyn alyp, täze ýyl sowgat meselesine aýratyn ähmiýet bermeýänlerem bar. Üýtgeşik, manyly sowgat bermegi isleýänler, ýöne fantaziýasy ýokary derejede bolmadyk adamlar näme etmeli diýen sorag ýüze çykýar.
Soňky ýyllarda Ýewropada we ABŞ-da “Bäş duýgy” diýip atlandyrylýan sowgatlara bolan isleg gün saýyn artýar. Şeýle görnüşli sowgatlara adatça bäş uly bolmadyk (ýa-da tersine uly) ýadygärlik sowgady girýär, olaryň her biri adamyň esasy bäş duýgularynyň birine – görüş, eşidiş, ys alyş, syzyş we tagam biliş degişli bolýar. Bu sowgatlaryň düzümindäki zatlar dükanlardan satyn alynyp ýa-da elde ýasalyp hem bilner. Köplenç olary aýratyn haltajyklara ýerleşdirip, ulurak gutujyga hemmesini ýerleşdirýärler.
Bäş duýgy boýunça sowgatlary nädip saýlamaly? Syzyş duýgusyndan başlaly. Bu ýerde ellemäge ýakymly bolan zatlary – ýumşak ýapynjalar, ýüpek şarfjagazlary ýa-da rahatlaýjy täsirli guradylan otlar bilen doldurylan ýassygy, kiçiräk ýumşak oýnawaç, tapmaça oýnawaçlary ýa-da dynç alyş üçin niýetlenen oýnawaçlary, kiçiräk owkalaýjy mehaniki ýada batareýada işleýän enjamy goýmak ýerlikli bolar. Hakyky owkalama seansyna sertifikat hem gowy pikirleriň biri.
Görüş. Bu ýerde suratly we wideoly pikir öňe saýlanyp çykýar. Üýtgeşik harçlanmasyz hökmünde owadan ýa-da üýtgeşik ramka ýerleşdirilen bilelikde düşülen surat (surat we wideo elde ýasalyp hem bilner), gülki ýa-da romantiki häsiýetli kollaž surat, öz taýýarlan wideoklip edilip bilner. Harçlanmasy ýokary bolmadyk ýene bir pikir – dürbi ýa-da teleskop (astronomiýa bilen gyzyklanýan adamlar üçin örän ýerlikli), äýnekler üçin owadan çarçuwa. Şeýle-de gowy konserte ýa-da sport bäşleşiklerine tomaşa etmek üçin petekleri sowgat etmek hem mümkin. Filmleri ýa-da bölümli kinolary görmegi halanýanlar üçin bolsa ýörite hyzmat ediş bölümlere aýlyk ýa-da ýyllyk ýazylyşyklary sowgat etmek ýerlikli bolar.
Eşidiş duýgusyna lezzet berýän sowgatlar. Bu ýerde ýene-de konserte tomaşa etmäge petekler, gulaklyklar, gyzykly şoh jaňly sagatlar sowgat edilse bolar. Sazandalara saz gurallary üçin daşlyklary, daşlyklar ýa-da gitara üçin kemerjikleri, notalar toplumyny sowgat hökmünde berip bolar. Eger siziň wokal bilimiňiz ýokary derejede bolsa, begendirmek isleýän adamyňyza bagyşlap studiýada özüňiziň aýdan aýdymyňyzy ýazdyryp bilersiňiz. Sazyň aşyklaryny begendirjek ýene bir sowgat – saz hyzmatlaryna ýazylşyklar.
Tagam. Islendik iýip bolýan, dükandan alnan ýa-da özüňiziň taýýarlan süýji zatlaryňyz. Gowy çakyr, köpden bäri dadyp görmegi isleýän adama deňziň aňyrsyndaky tagamly nygmat (bu ýerde, elbetde, aşhana ekzotikasynyň sowgady kabul edýän adamda allergiki täsirini berip bilmek howpy hem bolup biler), owadan gutujyklara ýerleşdirilen dürli jazlar, restoranda naharlanmak.
Ys alyş duýgusyna pikirler agdyklyk edip baranok: ýakymly ysly atyrlara isleg hemişe ýokary. Hammam üçin niýetlenen köpürjikleýän “bombajyklar”, ýakymly ysly şemler hem gowy we ýönekeý bolmadyk pikir hasaplanýar. Ýöne ys halanmazlyk tarapy-da bar, munuň üçin sowgat bermek isleýän adamyňyzyň ys isleglerini gowy bilmeklik gerek. Käbir çeper elli adamlar sabyny ýa-da owadan ýakymly ysly şemleri özleri ýasap bilýärler, olary ýasamak kyn däldiginden hem habar berýäris.
Halka arasynda . Dogrudanam, ýakyn adamyň aladasy hemişe ýakymly hasaplanylýar, ýöne akylly edilen sowgat aladanyň edilmegidir, söýgidir we sylagdyr.
Täze ýyla taýýarlyk: edilmeli işler.
Täze ýyla taýynlanmak üçin ilki bilen täze ýyl duýgusyny döretmeli. Ony ýörite täze ýyl aýdymlaryny diňlemek ýa-da filmleri görmek arkaly döredip bolar. Täze ýyl duýgusyny döredýän filmleriň we aýdymlaryň atlaryny internetden tapmak bolar.
Italiýada däp hökmünde ähli köne-sana zatlar öýüň penjiresinden daşary zyňylýar. Biz bolsa täze ýyldan öň köne-sana, öýde ulanylmaýan, döwük we artykmaç ýer tutýan zatlarymyzy zir-zibil çöplügine atsak bolar.
Arassaçylyk işlerini iň soňky pursata goýmaly däl, täze ýyldan öň öýüň ähli otaglaryny, öýüň içindäki ähli mebelleri, penjireleri, gap-çanaklary we ş.m. arassalamak maksada laýyk hasaplanýar.
Bilşimiz ýaly, täze ýyl baýramçylygyň esasy bezegi – arça. Öýde arça dikmek, öýi täze ýyl bezegleri bilen bezemek – size we ýakynlaryňyza joşgun berer, öýüňizde täze ýyl öwüşgeni dörär, çagalaryňyz we myhmanlaryňyza begenç döreder.
Täze ýyl baýramçylygynda ýakyn dogan-garyndaşlary, dost-ýarlary, işdeşleri gutlamak däbe öwrüldi. Elbetde, olara sowgat hem taýýarlanylýar. Täze ýylyň öňisyrasynda olara beriljek sowgatlary we gutlaglary taýýarlamak hem edilmeli işleriň arasyna girýär.
Bu baýramçylykda biri-birilerimiziň öýlerine myhmançylyga gidilýär, maşgala bolup bir ojagyň, bir saçagyň başynda oturylýar. Agşamlyk taýýarlanylmaly naharyň menýusyny birnäçe gün öňünde düzmek maslahat berilýär: zerur bolan azyk önümlerini ir gözinden bazar ýa-da supermarketlerden satyn almak, bişiriljek naharlary we içdaaçarlaryň sanawyny düzmek.
Täze ýyla geçilýän gijede herkim öz öýünde bolmak isleýär. Şol pursatdan öň, gidilmeli ýerler (garyndaşlar, dost-ýarlar, tanyş-bilişler) hem bar. Gutlag üçin gidilmeli ýerleriň sanawyny we täze ýylda geýiljek egin-eşikleri hem kesgitläp, taýýarlap goýmak maslahat berilýär.
Täze 2020-nji ýyla geçmezden ozal, 2019-njy ýylda bitirilmeli işleriň ählisini bitirmek, 2020-nji ýyla aladalary goýmazlyk size giňlik berer. Şeýle hem, geçen ýylyň netijeleri boýunça seljerme geçirmek we 2020-nji ýylda edilmeli işleriň meýilnamasyny düzmek size täze ýylda has hujywly işlemäge, işleri wagtynda ýerine ýetirmäge güýç berer.
Täze ýylyňyz gutly bolsun!
Tölegsiz antiwiruslar barada.
Käte öýdäki kompýuterlerimize antiwirus gurnamak zerurlygy ýüze çykýar. Öý kompýuterleri üçin antiwirus satyn almaklyk käbir adamlara artykmaç çykdajy hem bolmagy mümkin.
“Türkmenportal” birnäçe meşhur, tölegsiz antiwiruslaryň sanawyny taýýarlady. Olary internetden mugt we ygtyýarnamasyz alyp gurnap bolar.
Tölegsiz antiwiruslar barada gürrüň etmegimizden ozal, şu adalgalary bilmegiňiz maksadalaýyk bolar.
Kompýuter wirusy – kompýuterler, dürli tehniki enjamlar we torlaryň dürli görnüşde işjeňligini ýatyrmak, maglumatlary ogurlamak ýa-da pozmak ýaly herdürli zyýanly programmalara berilýän umumy at.
Antiwirus – kompýuterleriň, tehniki enjamlaryň we torlaryň wiruslara garşy goragyny üpjün edýän programma üpjünçiligi.
Faýerwol (Firewall) – fiziki ýa-da programma (wirtual) derejesinde bolup, kompýuterlerde, tehniki enjamlarda we torlarda goragy üpjün etmek üçin traffikleri, portlary, programmalary ýaly häsiýetnamalary filtrleýär.
Fişing (Phishing) – internet kezzaplylygyň we wirusyň bir görnüşi bolup, maksady ulanyjynyň kompýuterindäki şahsy maglumatlaryna (resminamalar, açarsözleri, aýlyk kart maglumatlary we ş.m.) elýeterliligi açmaklyk. Fişingler köplenç elektron poçtalary arkaly gelýär, ulanyja nätanyş ýerden hat ugradylyp, nätanyş web salga geçmeklik haýyş edilýär. Netijede, nätanyş web salgysy arkaly wirus ulanyjynyň kompýuterine geçýär.
Rutkit (Rootkit) – ulanyjynyň kompýuterinde gizlin amallary ýerine ýetirýän programmalar toplumy (kompýuteri dolandyrmak, dürli kodlar we skriptler).
Bulut – internet ýa-da içki tor arkaly elýeter bolup, belli bir ýerde, belli bir torda ýerleşen özara baglanyşykly programmalaryň toplumlaryna berilýän at.
Çäge – programmalary işletmek üçin kompýuterleriň we torlaryň daşynda, ýagny wirtual görnüşde aýratyn gurşaw hökmünde bölünip berlen ýer.
Meşhur, ýönekeý we düşünikli interfeýsli (“interfeýs” - daş keşbi, dolandyrmak paneli, penjireleri) bar. Ulgamyň operatiw ýadynda kän ýer tutmaýar. Funksiýalarynda faýllary howpsuz ýagdaýda pozmak, web-reputasiýa ulgamy we yzarlamagy blokirlemek ýaly mümkinçilkleri bar.
Amatly taraplary: ýönekeý interfeýs, gowy antiwirus skaneri.
Amatsyz taraplary: fişingden goramagy pes.
“Se Labs” laboratoriýasynyň beren bahasy boýunça örän meşhur hasaplanýar. Wiruslara garşy goramakdan daşary, bulutlary (cloud) skanirlemek mümkinçiligi hem bar.
Amatly taraplary: antiwirus skaneri, faýerwol we fişingden goramak.
Amatsyz taraplary: interfeýsi düşnüksiz we kyn.
Meşhur “Bitdefender” antiwirusynyň mugt görnüşi. “AV-Comparatives”-iň çykaran netijesi boýunça “2017-nji ýylyň iň gowy önümi” adyny eýeledi.
Amatly taraplary: wiruslary tiz tapmak we olara garşy güýçli goragy üpjün etmek, fişingden goramak, ýönekeý interfeýs, ulgamda artykmaç ýat eýelemeýär.
Amatsyz taraplary: tölegli görnüşinden tapawutlylykda, käbir sazlamalary çäklendirilen.
Antiwirus goragyny üpjün etmek bilen, antirutkit, faýerwol, çäge, bulutlary skanirlemek ýaly mümkinçilikleri özünde jemleýär. «Игровой режим» (“oýun oýnamak” tertibi) saýlanylsa, antiwirusyň duýduryşlary wagtlaýyn öçýär we ulanyjyny bimaza etmeýär.
Amatly taraplary: uly mümkinçilikleri bar (antiwirusyň tölegli görnüşisindäki ýaly).
Amatsyz taraplary: kompaniýanyň beýleki önümleriniň mahabatlandyrylmagy.
Häzirki günde bu antiwirusdan 400 million ulanyjy peýdalanýar. Açarsözleri dolandyrmak mümkinçiligi, web brauzerler üçin goşmaça giňeltmeler we “oýun tertibi” funksiýasy ýaly sazlamalary hem özünde jemleýär. Şeýle hem, antiwirusda ýüklenme disklerini döredip bolýar we “Wi-Fi” torlaryny barladyp, olara baha berip bolýar.
Amatly taraplary: peýdaly funksiýalary, wiruslardan gowy goramak, çäge, bulutlary skanirlemek, rutkit we fişinglerden goramak.
Amatsyz taraplary: tölegli görnüşine geçmek boýunça yzygider teklipler.
Dürli reýtinglerde ýokary derejeleri gazanan Russiýanyň önümi. Adaty “Kaspersy” antiwirusyň tölegsiz görnüşi bolup durýar. Şunuň bilen baglylykda munda köp funksiýalar çäklendirilen.
Amatly taraplary: güýçli antiwirus skaneri, ýönekeý interfeýs, tor goragy, fişingden goramak.
Amatsyz taraplary: haýal skanirlemek, operatiw ýatda köp ýer tutýar.
Hytaýyň önümi bolup durýar. Skaner, çäge we “Wi-Fi” torlary barlamak mümkinçilikleri bar.
Amatly taraplary: gorag sazlamalyryny düzmek aňsat.
Amatsyz taraplary: käbir zerur bolmadyk “Optimizasiýa” we “Arassalamak” ýaly funksiýalary.
Sebitimizde iň meşhur, iň kän ulanylýan antiwiruslaryň biri diýsek ýalňyşmarys. Wiruslara garşy goragy, toruň goragy, faýerwol ýaly mümkinçilikleri bar. Tölegli görnüşinden tapawutlylykda, muny wagtlaýyň ygtyýarnamalar (açarlar) arkaly ulanyp bolýar.
Amatly taraplary: ýeňil we tiz işleýär, interfeýsi düşünikli, goragy güýçli.
Amatsyz taraplary: käbir funksiýalary töleglä görä çäklendirilen.
Türkiýeden gelen ýükleri nädip import etmeli ?
“Form Export” hususy kärhanasy Türkmenistanyň telekeçilerini hyzmatdaşlyga çagyrýar we Türkiýäniň önümçiliginiň köp dürli harytlaryny getirmekde gatnaşmagy hödürleýär.
“Form Export” eksport hyzmatlary bilen üpjün ediji hasaplanylýar. “Form Export” iş gurşawyna, Türkiýäniň her dürli harytlarynyň: arassaçylyk serişdeleriniň, gündelik durmuşda ulanylýan himiýa serişdeleriniň, azyk serişdeleriniň, çaga arlyklaryň, çygly süpürgiçleriň, gurluşyk harytlarynyň, kabelleriň we başgalaryň getirilmegi girýär.
“Form Export” harytlaryň Türkmenistana eksport edilmegini gurnamak boýunça hyzmatlar toplumyny, ýagny: önüm öndürijiler bilen şertnama baglanyşmakdan başlap tä ýüküň Türkmenistana ýük awtoulagynyň üsti bilen onuň soňraky gümrük taýdan resmileşdirmek we harydyň öz-özüne baha kesmegi bilen getirilmek hyzmatyny hödürlemäge taýýar. Ýük gatnawynyň bahasyny elýeter etmek maksady bilen “Form Export” HK birnäçe sargyt edijileriň sargydyny bir wagtda bilelikde ugradylmagyny üpjün edýär (konteýneriň toparlaýyn kärendesi). Müşderiniň islegi boýunça “Form Export” türk önümçiliginiň dürli harytlaryny sargyt etmäge we Türkmenistana getirilmegini gurnap bilýär.
“Form Export” HK türk önümçiliginiň kosmetiki we parfýumeriýa önümçiliginiň, şol  sanda türkmen atlandyrmaly guýmasyny we çekip gaplama hyzmatlaryny hödürlemäge taýýar, şeýle-de Türkmenistana gönüden-göni öndürijiniň özüne şeýle görnüşli dürli harytlary sargyt edip we getirip berýär. Mundan başga-da, “Form Export” Türkmenistana “Form” atly parfýumeriýa-kosmetiki haryt nyşany bilen – suwuk we goýy sanitaýzerleri, odekolonlary, howa tämizleýjileri, şeýle-de meşhur brendleriň müşkli guýma atyrlary bilen üpjün ediji hasaplanylýar. Şunuň bilen baglylykda, “Form Export” türkmen bazarynda agzalan önümleri ýerlemeklik boýunça welaýat dillerleri hyzmatdaşlyga çagyrýar.
Türkmen 3x3 basketbol topary altyn medallaryň ugrunda.
Soňky ýyllaryň dowamynda 3x3 basketbol oýny dünýä boýunça giňden ýörgünli boldy we köçelerde oýnalýan sport görnüşinden Olimpiýa sport görnüşine öwrüldi. Aşgabat 2017-de hem Aziýa yklymynyň iň naýbaşy toparlary jemlener we 7 günüň dowamynda özara ýaryşyp, köpçüligiň bar ünsüni özüne çeker.
Basketbolyň kiçiräk görnüşi bolan bu sportuň tiz ýaýramagy hemmeleri haýran galdyrdy we 2020-nji ýylda geçiriljek indiki Olimpiýa oýunlarynyň maksatnamasyna girizildi.
Ýapyk binalarda we söweş sungaty boýunça Aziýa oýunlarynyň taryhynda 3x3 basketbol boýunça ýaryş diňe 2009-njy ýylda Ho Şi Mindäki Oýunlarda bir gezek geçirildi, şol sebäpli Ýapyk binalarda we söweş sungaty boýunça V Aziýa oýunlary sportuň şu görnüşiniň has hem giň ýaýramagyna mümkinçilik döreder.
Aşgabat 2017-ä Türkmenistanyň hem zenanlar, hem erkekler toparlary gatnaşar. Erkekler toparynyň düzümine 8 sany türgen girýär, olar: Toýly Baýryýew, Aleksandr Paşkow, Merdan Hojamedow, Maksim Otbozin, Pawel Awerýanow, Rustam Bagşyýew, Atamyrat Çaryýew we Sapaly Zaýirow.
Uzyn boýly we päk ýürekli Toýly Baýryýew toparyň lideridir. Eger-de ol kakasyndan görelde alan bolsa, hiç haçan basketbol meýdançasyna golaýlaşmazdy. “Belent” basketbol toparynyň 33 ýaşly oýunçysy bu barada şeýle gürrüň berýär: “Meniň kakam suwda ýüzmek we suwda oýnalýan polo boýunça tälimçidi. Men sport bilen meşgullanmagy suwda ýüzmek bilen başladym. Mundan başga-da, özümi karate sport görnüşinde hem synap gördüm. 12 ýylyň dowamynda men sportuň şu iki görnüşi bilen meşgullandym, basketbol oýnuny bolsa diňe boş wagtymy geçirmek üçin oýnaýardym. Soňra men diňe bir sport bilen has gowy meşgullanmaly diýen netijä geldim. Men basketboly saýlap, köpleri haýran galdyrdym. Meniň üçin bu netije üýtgeşik bolup görünmedi, sebäbi men bu oýundan diýseň lezzet alýaryn ”.
32 ýaşly Aleksandr Paşkow hem öň sportuň dürli görnüşleri bilen meşgullanandygyny aýtdy, emma ýetginjek wagty boýunyň birden ösendigi türgeniň bu sporty saýlamagyny ýeňilleşdirdi.
“Men 10 ýaşymdan bäri sport bilen meşgullanýaryn. Birnäçe ýylyň dowamynda men sportuň üç görnüşine gatnaşdym, olar: futbol, suwda ýüzmek we basketbol. Emma soňra ählisine ýetişip, üstünlik gazanmajagyma we biri boýunça türgenleşmelidigime düşündim we basketboly saýladym. Bu netijä gelmek üçin köp pikirlenmeli bolmady, sebäbi  synpdaşlarymyň arasynda men iň uzyn boýludygyma garamazdan, bu oýny gowy görýärdim” diýip, Aleksandr gürrüň berdi.
Ýaňy-ýakynda topar Polşada geçirilen okuw-türgenleşik ýygnanyşygyny geçdi. Merdan Hojamedowyň aýtmagyna görä, ol ýerde topar agzybirlikde sentýabr aýynyň öňüsyrasynda soňky taýýarlyk tapgyryna başlady. Toparyň iň ussat türgenleriniň biri şeýle belledi: “Biz Polşada geçirilen ýygnanyşyklaryň dowamynda topar bolup birnäçe oýunlary oýnadyk. Ol öz-özümize baha bermek mümkinçiligini döretdi we nämäniň üstünde işlemelidigi görkezdi. Ählimiziň fiziki taýdan taýýardygymyzy ynam bilen aýdyp bilerin. Biziň ählimiz sentýabr aýynda boljak Aşgabat 2017 oýunlaryna  sabyrsyzlyk bilen garaşýarys”.
Şeýle uly ýaryşda watandaş janköýerleriň öňünde çykyş etmek islendik bir türgen üçin uly bagtdyr we Hojamedowyň aýtmagyna görä, tomaşaçylaryň goldawy örän gowy täsir edýär.
“Topar Halkara basketbol federasiýasy tarapyndan Gollandiýada, Fransiýada, Italiýada we Türkiýede gurnalan ýaryşlara gatnaşdy. Ýaryşlarda toplan terjibämiz ata Watanymyzda geçiriljek oýunlarda örän peýdaly bolar we iň möhüm zatlaryň biri ildeş tomaşaçylarymyzyň goldawydyr” diýip, toparyň merkezi oýunçysy nygtady.
Toýly Baýryýew ýakynda Türkmenistanyň milli ýygyndy toparynyň düzüminde Azerbaýjanyň Baku şäherinde geçirilen Yslam raýdaşlyk oýunlaryna gatnaşdy. Türkmen basketbolçylary ýarym final tapgyrynda Kataryň toparyna garşy çykyş etdi. Oýnuň netijesinde Katar üstün çykdy. T.Baýryýew geljekki ýaryş barada şeýle diýdi: “Ýaryşlar elbetde dartgynly geçer, emma biz elimizden gelýäniniň baryny ederis. Öz ýurduňda çykyş etmek üýtgeşik bolar. Biz bu ýaryşda medal gazanyp biljekdigimize ynanýarys”.
Toýly Baýryýewiň ýeňiş gazanmaga umydy bar bolsa, Aleksandr Paşkow diňe altyn medal gazanjakdygyna şübhesiz ynanýar. “Katarly, hytaýly we filippinlileriň toparlary ussat toparlar. Emma biziň ýeke-täk maksadymyz altyn medal gazanmakdyr. Biz munuň üçin köp türgenleşik geçdik we taýýardyrys” diýip sözüni jemledi.
3x3 basketbol boýunça oýunlar 3x3 basketbol arenasynda 18-24-nji sentýabr aralygynda geçiriler.
Türkmen bilýardçylarynyň ýygyndy toparyny Aziada Ýernar Çimbaýew taýýarlaýar.
„Älemgoşar“ klubyna golaýlaşanyňdan bilýard şarlarynyň sesi gelýär, bu bolsa dürli tilsimlerini öwrenýändiklerine şaýatlyk edýär. Wagtal-wagtal bilýard stoluna gelip suratlara, shemalara syn edýärler. Olary gazagystanly hünärmen, rus bilýardy boýunça dünýäniň çempiony Ýernar Çimbaýew taýýarlaýar, onuň kömekçisi, türkmenistanly Şirgaly Babaýew dagy türgenleriň ýanyna golaý baryp, olaryň oýnuna syn edýärler. Türkmenistanyň Bilýard federasiýasynyň ýolbaşçysy, ýygyndy toparyň kapitanyň Batyr Aşyrow şeýle gürrüň berýä.
– Biz iň güýçli oýunçylaryň 20-sini Aşgabada çagyryp, olar bilen „Aşgabat 2017“ Oýunlaryna girizilen bilýardyň her görnüşi bilen maksada gönükdirilen taýýarlyk geçip ugradyk,– diýip Batyr gürrüň berýär.-Olaryň bir görnüşi -rus bilýardynyň üç görnüşi: erkin, dinamik we garyşyk piramida görnüşleri bar, olaryň hersinde ildeşlerimiziň dördüsi çykyş eder. Bilýardyň has çylşyrymly görnüşlerinde-amerikan puly, karamboli, snuker görnüşlerinde bolsa iki oýunçy ýurdumyza wekilçilik eder.
Täze baş tälimçi Ýernar Çimbaýew oýnuň ähli aýratynlyklaryna belet, tejribe başarnygam ýeterlik. Türkmenistanda oýnuň şu görnüşleriniň ozal oýnalmanlygy-da belli bir derejede mesele bolup durýar.
– Häziri ýygyndy toparyň oýunçylarynyň bu babatda ilkinjiler bolmaga mümkinçiligi bar... Olar bilýardyň snuker, karambol, pul ýaly görnüşlerini öwrenýärler...
Olar tilsimleri, taktiki usullary, urgy tilsimleri bilen tapawutlanýarlar. Men türgenleriň işleýşinden razy. Olar ýurtda professional bilýardyň gözbaşynda durandyklaryna buýsanyp bilerler.
– „Aşgabat 2017“ Oýunlarynda bilýardyň dürli görnüşlerinde çykyş etjekler belli boldumy?
– Ýygyndy toparda 20 adam—Amanmämmet Annamämmedow, Begenç Aýdogdyýew, Nurberdi Ataýew, Ibabekir Bekdurdyýew, Kemaleddin Babaýew, Baýramgeldi Çakanow, Kerim Çakanow, Batyr Geldiýew, Süleýman Ilamanow, Begenç Jumagulyýew, Eziz Durdyýew, Serdar Myratberdiýew, Serdar Meredow, Garly Sowetow, Ruslanbek Karanow, Şamuhammet Täşliýew, Şöhrat Metdiýew, Annanur Sähedow, Ybraýym Seýitnyýazow, Bekmyrat Bekmyradow dagy bar.
Görşüňiz ýaly, dalaşgärler kän, bar zat olarň taýýarlygyna we garşydaşlarymyzyň derejesine bagly.Toparda pulda we piramidada gowy çykyş edip biljek 6-7 oýunçy bar, olar hem ähli görnüşde ýurdumyza wekilçilik ederler...Olara üstünlik arzuw edýäris.
Türkmen bukjalar, kürteler - Nurana toý salony.
Ýaşlar uly höwes bilen öz toý dabaralaryna milli egin-eşikleri geýýärler, hem-de täze reňkler bilen olaryň üstüni ýetirýärler. Siz toý dabaralaryna geçirmek üçin gerek bolan toý nyşanlaryny (lybaslary) “Nurana” toý salonynda alyp bilersiňiz.
“Nurana” toý salony- bu toý dabaralaryny geçirmek niýeti üçin dürli toý lybaslary hem-de milli nyşanynda bolan toý şaý-sepleriniň döredilýän ýeridir.
“Nurana” toý salonynyň toý lybaslary bukjalaradyr hem-de kürtleri ähli türkmen milliligiň häsiýetlerini/nyşanlaryny özünde jemleýär we saklaýar, çünki olar gadymy nusgalar boýunça döredilendir. Bu toý salonynda örän köp dürli ajaýyp we nepis edilen kürtler, çabytlar we çyrpalar bardyr, hem-de dürli görnüşli gyz bukjalary bar.
“Nurana’ toý salonyň tejribeli işgärleri höwes bilen hem-de üns bilen toý lybalsaryny we çykýan gyzyň joralaryna hem dürli görnüşdäki owadan lybaslary – ýüpek keteniden tikilen köýnekleri, gelinler üçin ýaglyk daňlyşynyň dürli görnüşleri - “gyňaçlar” baýramçylyk “çabytlar”, “donlary”, “kürteleri hödürläp, saýlamakda maslahat bererler. Lybaslaryň/modelleriň köp görnüşliligi hut Siziň islegiňize gabat gelýän keşbi saýlamaga ýardam eder. Takmynan, ähli modeller/ lybaslar diňe bir ekzemplarda, ýagny ýekeje nusgada ýerine ýetirilendir. Siziň “Nurana” toý salonynda saýlap alan üýtgeşik “kürte”, “bukjalar”, “çabytlar”, “donlar” her bir toý ýa-da baýramçylyk dabaralarynda Size deň-taýy bolmaz.
Her bir lybasy has hem owadan we görmegeý edýän şaý şepleridir. Toý fotosessiýasy üçin, toý dabaralary, ýaş tolar üçin, we başga-da baýramçylyklar üçin niýetlenen aksessuarlary hem-de şaý-şepleri Siz “Nurana” toý salonynda alyp bilersiňiz.
“Nurana” toý salonynda Siz öz göwnüňize ýaran lybaslary, kürtleri, donlary, çabytlary we onuň ýanyna gerekli şaý-sepleri hem-de beýleki aksessuarlary geýip we dakynyp bilersiňiz, hem-de aňsat we oňaýly şertlerde olary kireýine/prokada alyp bilersiňiz.
“Nurana" toý salony Aşgabat ş. Oguzhan köçesiniň 134 “Toý” Hyzmat Merkezinde ýerleşýär.
Instagram:@nuranabukjalary.
Türkmen estrada aýdymçysy Ilkinji ýyldyzlary ruhlandyrýar.
Türkmenistanyň zehinli ýaş aýdymçylarynyň biri Ahmet Atajanow indiki aýda geçjek Ýapyk binalarda we söweş sungaty boýunça V Aziýa oýunlarynda dünýäniň dürli künjeklerinden geljek myhmanlary garşylamaga taýýarlyk görýän meýletinçilere meýletinçileriň ilçisi hökmünde ýüzlenip, Oýunlary üstünlikli amala aşyrmak üçin agzybir bir maşgala bolup jebislenmäge çagyrýar.
17-27-nji sentýabr aralygynda Merkezi Aziýa sebitinde geçirilýän iň uly köpugurly ýaryşynyň başlanmagyna bir aýdan az wagt galdy we Ilkinji ýyldyzlaryň hataryna girýän 8 000 meýletinçiniň käbirlerine türkmen estrada aýdymçysyna duşmak eýýäm miýesser etdi.
Oýunlara bagyşlap birnäçe aýdymlary düzüp, olary ýerine ýetiren 29 ýaşly A. Atajanow Başa-baş söweş sungaty sport toplumynda ýygnanan meýletinçilere ýüzlendi: “Siziň her biriňiz Ilkinji ýyldyzlar hökmünde Türkmenistan ýurdumyz üçin möhüm çäräni geçirmekde uly goşant goşýarsyňyz. Käbirleriňiz meýletinçilik bilen birnäçe ýylyň dowamynda meşgullanýarsyňyz. Oýunlaryň başlanmagyna bir aýdan az wagt galdy we ählimiz bu ýatdan çykmajak baýramçylygyň başlanmagyna sabyrsyzlyk bilen garaşýarys, çünki bu tejribe bize ömürboýy ýatlamalary getirer”.
“Ahyrky tapgyra ýetmek üçin siziň ähliňiz köp zähmet çekdiňiz. Oýunlar size täze dostlary edinmäge mümkinçilik döreder. Siziň ýadawsyz tagallalaryňyz bolmasa, Ýapyk binalarda we söweş sungaty boýunça V Aziýa oýunlarynyň geçirilişini göz öňüne getirmek kyn. Bu siziň galkynjak we ata Watanyňyzy buýsandyrjak wagtyňyz!” diýip, meýletinçileriň ilçisi öz sözüni jemledi.
Ahmet Atajanow Oýunlara 30 gün galmagy mynasybetli Türgenler şäherçesinde Türkmenistanyň hormatly Prezidenti Gurbanguly Berdimuhamedowyň gatnaşmagynda geçirilen konsertde çykyş eden türkmen estrada aýdymçylarynyň biridir.
2017-nji ýylyň ýanwar aýynda A. Atajanow meýletinçileriň ilçisi hökmünde saýlandy we “Sporta şöhrat”, “Biz Aziada bilen”, “Aziada”, “Türkmen sportuna şöhrat” we “Sport” atly aýdymlary Aşgabat 2017 oýunlaryna bagyşlady.
Türkmen göreşiniň Laçyny.
– Sagdynlygyň we ruhubelentligiň ýylynda paýtagtymyzda geçirilen Ýapyk binalarda we söweş sungaty boýunça V Aziýa oýunlarynda türkmen türgenleri tarapyndan gazanylan ajaýyp üstünlikler milli sportumyzyň ýeten belent sepgitleriniň beýanyna öwrüldi. Size hem Oýunlarda gazanan 5 medalyňyz bilen şol üstünliklere şärik bolup, Watanymyza şan getirmek miýesser etdi. Üstünlikleriňiziň höwri köp bolsun!
– Köp sag boluň! «Aşgabat 2017» oýunlarynda gazanan üstünliklerimiz milli sportumyzyň nobatdaky dabaralanmasyna öwrüldi. Men bu yklym oýunlarynda altyn medallaryň dördüsini gazanmagyň hötdesinden geldim. Maňa türkmen milli göreşiniň (52 kg) hem-de guşakly göreşiň (50 kg) erkin we nusgawy görnüşleri boýunça garşydaşlarymyň ählisinden rüstem gelmek başartdy. Alyş göreşiniň nusgawy görnüşi boýunça ýaryşlarda bolsa 55 kg-de bagtymy synadym we bürünç medala mynasyp boldum. Şeýle üstünliklere eýe bolup, Watanymyzyň abraýyna abraý goşmagyň, türkmen sportuny galkyndyran hormatly Prezidentimiziň beýik ynamyny ödemegiň hötdesinden gelen günlerimiz hiç haçan ýadymdan çykmaz. Oýunlarda gazanan üstünlikleri bilen Watanymyza şan getiren türgenlerimize Gahryman Arkadagymyzyň Şa serpaýynyň gowşurylmagy bolsa buýsançly başymyzy Göge ýetirdi. Şol gün maňa hem Arkadag Prezidentimiziň Şa serpaýyna – ýeňil awtoulag serişdesine, «Türkmenistanyň at gazanan sport ussady» diýen hormatly ada hem-de ýadygärlik nyşanyna mynasyp bolmak bagty miýesser etdi. Bizi bagtyýar eden şol günleriň ykbalymyza altyn harplar bilen ýazyljakdygy ikuçsuzdyr. Munuň üçin Diýarymyzy sportuň günsaýyn gülleýän mekanyna öwren Gahryman Arkadagymyza müň keren alkyş aýdýarys.
– Türkmen milli hem-de guşakly göreşleriň gözbaşyny gadymyýetden alyp gaýdýandygyny bilýäris. Watanymyzda hem-de dünýäde göreş sungatynyň bu görnüşleriniň şu güni we ertiri hakyndaky pikirleriňizi hem okyjylarymyz bilen paýlaşsaňyz.
– Milli sungatymyz bolan türkmen milli göreşi bu günki gün bütin dünýäde uly abraýdan peýdalanýar. Milli göreşimiz boýunça dünýä çempionatlarynyň diýseň gyzykly we çekeleşikli häsiýete eýe bolmagy hem onuň okgunly ösüşiniň kepilidir. Türkmen milli göreşinden yklymlaryň federasiýalarynyň döredilmegi hem-de çempionatlarynyň geçirilip başlanmagy bolsa onuň dünýä derejesinde dabaralanýandygynyň nobatdaky subutnamasydyr. Şol bir wagtyň özünde bolsa ony sportuň Olimpiýa görnüşleriniň sanawyna goşmak ugrundaky diýseň möhüm ädimleriň biridir. Ol dünýäde giň seslenmä eýe bolan bu görnüşiň aýdyň gelejeginiň nyşanydyr.
Günsaýyn ösýän türkmen milli göreşi boýunça hem-de guşakly göreşden geçirilýän dünýä çempionatlarydyr beýleki iri halkara ýaryşlarynda gazanýan üstünliklerimiz bolsa bu görnüşlerden dünýä reýtinginde liderligi elden bermeýän Türkmenistanyň sport abraýyny has-da pugtalandyrýar.
– Bu günki gün ykbalyňyza öwrülen sport görnüşini saýlamagyňyzyň sebäbini bilmek okyjylarymyz üçin has-da gyzykly bolsa gerek.
– Men Mary welaýatynyň Mary etrabynda dünýä indim. Bu etrabyň 11-nji orta mekdebinde bilim alyp başlan ýyllarym özümi professional türgen hökmünde-hä däl, sportuň haýsydyr bir görnüşi bilen meşgullanýan pursatlarymy hem göz öňüme getirip bilmeýärdim.
Kakam türgen ýa tälimçi hökmünde bolmasa-da, Mary şäheriniň sport mekdebinde zähmet çekýärdi. Hut şonuň ýardamy hem meni sporta imrindirdi. Höwesim 10 ýaşlarymda döräpdi. 15 ýaşymda bolsa Mary şäheriniň Margiana medeniýet köşgünde hereket edýän ýöriteleşdirilen sport mekdebine ýazyldym we bu ýerde ussat halypalarymyzyň biri Begenç Mälikowyň elinde dzýudo hem-de sambo boýunça tälim alyp başladym. Görnüşleriň ikisinden-de ýurt möçberinde geçirilen ýaryşlaryň birnäçesinde üstünlik gazanmagyň hötdesinden geldim.
2014-nji ýyldan bolsa sport ýolum göreş sungatynyň türkmen milli, guşakly hem-de alyş görnüşlerine syrykdy.
– Diýmek, 2014-nji ýyl ykbalyňyzy iň düşümli ýyllaryň biri hökmünde bezäpdir-dä.
– Aýtjak bolýan pikiriňize düşündim. Hakykatdan hem göreş sungatynyň bu görnüşlerine baş goşan ýylymyň–2014-nji ýylyň meniň üçin diýseň düşümli bolandygyny aýdyp bilerin. Şol ýyldan bäri men kämillik ýolumy Türkmenistanyň Milli sport we syýahatçylyk institutynyň sport fakultetiniň talyby hökmünde dowam etdirýärin. Bu ýokary okuw mekdepde bilim almak, ylmyň kömegi bilen kämilleşmek, ýokary derejede türgenleşmek üçin zerur bolan şert-mümkinçilikleriň ählisi döredilen. Ussat professor-mugallymlarymyzyň, tälimçilerimiziň yhlasy bizi has-da taplaýar. Gahryman Arkadagymyzyň durmuşa geçirýän beýik işleriniň netijesinde döredilýän şol ajaýyp mümkinçiliklerden ýerlikli peýdalanyp, kämil hünärmenler bolup ýetişmek biziň borjumyzdyr.
Meşgullanýan göreşlerim boýunça Türkmenistanyň milli ýygyndy toparyna kabul edilmegim hem hut şol ýyl bilen senelenipdi. Ilkinji gezek halkara ýaryşyna gatnaşan ýylym maňa şeýle üstünlikleriň ilkinjisini getirmek bilen çäklenmän, medallaryň birnäçesini, şol sanda ýetginjekleriň arasynda dünýäniň çempionlygyny-da bagyşlady.
– Ýeňiş ýa-da üstünlik üçin iň möhüm talap hökmünde nämäni görkezip bilersiňiz?
– Talaplaryň diňe biri ýeňşe ýetirip bilmez. Eger-de, 100 % taýýarlyk türgene ýeňiş getirýän bolsa, şonuň belli bir böleginiň pälwanyň başarnyklaryndan, mümkinçiliklerinden ýerlikli peýdalanyp bilşine, uly mukdarynyň tälimçiniň zähmetine, ýene bir böleginiň psihiki taýýarlyga, ynama hem-de türgenleşmek üçin şertlere baglydygy ikuçsuzdyr. Bu ýerde hysyrdyly zähmetiň ornunyň hem diýseň uludygyny nygtamak gerek. Çünki bu diňe sportda däl, eýsem, ähli işde üstünlige ýetmegiň möhüm şertleriniň biridir.
– Özüňize iň ýakyn hasaplaýan emelleriňiz haýsylar?
– Şüweleňi ýetik toýlarymyzyň bezegi bolan türkmen milli göreşinde «Ýagyrnysy ýere degmedik pälwan» diýen jümläniň diňe ýeňilmezek pälwanlara mahsusdygy düşnüklidir. Çünki öňler pälwanlar garşydaşlarynyň ýagyrnysyny ýere degirmek bilen ýeňiş gazanypdyrlar. Muny ýerine ýetirmek üçin bolsa milli sportumyz emelleriň birnäçesi bilen baýlaşdyrylypdyr. Şolardan «ýanbaş», «goşa ýanbaş», «çilşirim» hem-de «çopan badak» ýaly emelleriň garşydaşyň ýagyrnysyny ýere degirmekde aýratyn ähmiýetlidigini belläsim gelýär. Şolardan tutluşyk wagtynda dörän mümkinçilige görä ýerlikli peýdalanmagy başarmak bolsa pälwana ýeňiş getirýän möhüm şertdir. Çünki pälwanlaryň hiç birine-de ýeňişleriniň ählisini şol bir emel boýunça gazanmak başartmaýar.
Meniň iň gowy görýän hem-de köp ulanýan emellerim – «içden göterme», «badak» hem-de «ýanbaş» emelleri.
– Meşgullanýan göreşleriňiz boýunça haýsy pälwanlary nusgalyk hasaplaýarsyňyz?
– Milli ýygyndy toparymyzyň düzümindäki ilkinji günümden bäri maňa halypalyk edýän, ýurdumyzyň zenanlar ýygyndysynyň baş tälimçisi, Türkmenistanyň at gazanan tälimçisi Nasiba Surkiýewany nusga alarlyk pälwan zenan hasaplaýaryn. Biziň kämilleşmegimiz üçin yhlasyny gaýgyrmaýan halypa zenanyň diňe tälimçi hökmünde däl, eýsem, türgen hökmünde-de görelde görkezýändigine hemmämiz şaýatdyrys.
– Sportuň başga haýsy görnüşlerini özüňize ýakyn hasaplaýarsyňyz?
– Başa-baş söweş sungatynyň dzýudo we sambo görnüşlerinden, şeýle-de, türkmen milli we guşakly göreşlerden başga-da deň-duşlarym bilen futbol oýnamagy halaýaryn. Sportuň şol görnüşini özüme ýakyn hasaplaýaryn.
– Berekella, Laçyn! Türkmen milli hem-de guşakly göreşlere söýgiňiz, yhlasyňyz sizi has-da uly üstünliklere ýetirsin! Gelejekde-de gazanýan üstünlikleriňiz bilen türkmen Tuguny belentde parlatmak miýesser etsin! Ýagyrnyňyz ýere degmesin!
– Sag boluň!
2014-nji ýyl. Eýran Yslam Respublikasy. Alyş göreşi boýunça Aziýa çempionaty – bürünç medal; Russiýa Federasiýasy. Guşakly göreş boýunça ýetginjekleriň arasyndaky dünýä çempionaty (48 kg) – altyn medal; Türkiýe. Aziýanyň festiwaly. Guşakly göreş boýunça (48 kg) – altyn medal; Türkmen milli göreşinden I, guşakly göreşden XII dünýä çempionatlary (52 kg) – kümüş medal;
2015-nji ýyl. Eýran Yslam Respublikasy. Alyş göreşi boýunça Aziýa çempionaty (52 kg) – bürünç medal; Russiýa Federasiýasy. Türkmen milli göreşinden II, guşakly göreşden XIII dünýä çempionatlary (52 kg)–altyn hem-de bürünç medallar; Gyrgyz Respublikasy. Alyş göreşinden Gran-pri ýaryşy (55 kg) – kümüş medal;
2016-njy ýyl. Türkmenistan. Türkmen milli we guşakly göreş boýunça Aziýa çempionaty (52 kg) – 3 altyn, 1 kümüş medal; Gyrgyz Respublikasy, Çarwadarlaryň bütindünýä oýunlary. Alyş göreşiniň nusgawy görnüşinden (55 kg) – kümüş medal; Russiýa Federasiýasy. Türkmen milli göreşinden III, guşakly göreşden XIV dünýä çempionatlary (52 kg) – altyn we kümüş medal;
2017-nji ýyl. Türkmenistan. Ýapyk binalarda we söweş sungaty boýunça V Aziýa oýunlary – 4 altyn, 1 kümüş medal.
Amanmyrat Myradow.
«Türkmen sporty» gazeti.
Türkmen hüwdüsi.
Hüwdi - halk döredijiligiň görnüşi bolup, esasan hem enelerimiz tarapyndan çagalara aýdylýan aýdym äheňli goşgylar. Hüwdüler - medeni mirasymyz, özünde pendi-nesihatlary jemleýän setirler, aňyrsynda çuňňur many ýatan türkmen enäniň çagasyna aýdýan söýgüden doly sözleri.
Geçmişimizden göz alyp gaýdýan hüwdi esasan hem çaga sallançakda we enäniň gujagynda ýatanda aýdylýar. Hüwdüniň jadyly owazy çagany tiz we rahat ýatyrýar. Hemmämiz hüwdüler bilen ulaldyk diýsek ýalňyşmarys. Her bir türkmen maşgalasynda, çagaly öýlerde hüwdüniň sesi belentden ýaňlanýar. Hüwdi türkmen dessanlarynda, hekaýalardyr-rowaýatlarda hem ýer alýar.
Hüwdüler köplenç dört setirden ybarat bolýar, şol setirleriň daşyndan, ýagny soňunda “hüwwa-hüw, heýýa-heý” diýlip hiňlenilýär, şu hiňlenmelerden hem “hüwdi” sözi gelip çykýar diýip dürli çeşmelerde aýdylýar.
Söýenine öýlener.
Gowulykda bellener.
Bedew atlar şaýlanar.
Ýaňja uka gidipdir.
Oýnar läläm daşynda.
Kişmiş berip aldaýyn.
Daga, daşa ýollaýyn.
Görnüşi ýaly, hüwdülerde her bir setir çuňňur manydan doly, olarda enäniň çagasyna bolan söýgüsi, arzuwy, nesihaty beýan edilen.
Hüwdüler barada bilýän goşmaça gyzykly maglumatlaryňyz bar bolsa biz bilen paýlaşyň, biz hem öz gezegimizde okyjylarymyzyň dykgatyna ýetireris.
Türkmen pälwanlarynyň arkasyndaky agyr ýük.
17-27-nji sentýabrda geçiriljek Ýapyk binalarda we söweş sungaty boýunça V Aziýa oýunlary Türkmenistanyň we ähli türkmen ýaşlarynyň sporta bolan hyjuwynyň nähili  uly derejededigini bütin dünýä äşgär etjek iň iri sport çäresidir.
Ýalpyldap duran täze sport desgalary hem-de tälimçilik okuwyny alyp, 65 döwletden myhmanlary Aşgabatda garşy almaga taýýar bolan müňlerçe meýletinçiler bilen, bütin dünýäniň ünsi Türkmenistanyň sporty we sagdyn ýaşaýyş durmuş ýörelgelerini türkmen ýigitleriniň hem-de gelin-gyzlarynyň arasynda öňe sürmeklikde gazanan üstünliklerinde bolar.
Türkmenistanyň bu dereja ýeten üstünlikleri agyr atletika boýunça milli toparynda has aýdyň görünýär, çünki bu toparda erkek türgenlerden zenan türgenleriň sany köpdür.
Adatça, erkek türgenleriň arasynda has uly meşhurlyga eýe bolan we ägirt uly fiziki güýjüni talap edýän bu sport ugry boýunça milli toparyň 13 agzasyndan 7-si zenanlar bolup durýar. Zenan türgenleriň ýaryşlara taýýarlyk döwründe özlerini ynamly alyp barmaklary bolsa, olaryň bar ünsüniň diňe ýeňşe tarap gönükdirilendiginde hiç hili şübhe döretmeýär.
Ýakynda 16 ýaşyny dolduran agyr atletika boýunça milli ýygyndy toparynyň iň ýaş türgeni Sangiza Bahtyýarowa ýaşyna garamazdan, toparynyň iň ynamly agzasy diýip hasap edilýär. 9-njy synp okuwçysy Sangiza 90 kilogram agyrlyk derejesinde ýaryşmak bilen, watandaş janköýerlerini begendirip biljekdigine ynandyrýar.
Agyr atletika bilen üç ýyl mundan ozal meşgullanyp başlan Sangiza şeýle diýdi: “Men Taýlandyň paýtagty bolan Bangkok şäherinde 2017-nji ýylyň başynda ýaşlaryň arasynda geçirilen dünýä Çempionatyna, paýtagtymyzda geçirilen uly ýaşlylaryň arasynda Aziýa Çempionatyna, şeýle-de “Inspiring Ashgabat” synag çärelerine gatnaşdym. Medal gazanyp bilmedigime garamazdan, bu gün meniň özüme bolan ynamym has ýokary. Dost-ýarlarymyň, şeýle-de maşgalamyň janköýerlik etmegi we berýän goldawy bilen öňümizdäki ýaryşlarda has gowy çykyş etjekdigime ynanýaryn”.
24 ýaşly Kristina Şermetowa milli ýygyndy toparynyň iň uly ýaşly zenan türgenidir. Öň tans bilen meşgul bolan Kristina kakasynyň maslahaty boýunça agyr atletika bilen gyzyklanyp başlady.
“Men 10 ýyl bäri agyr atletika bilen meşgullanýaryn. Dogrymy aýtsam, men uly göwrümli halkara çärelerinde agyr atletika boýunça Türkmenistan Watanymyzyň adyndan çykyş eden ilkinji zenan türgen. Ýagny, men 2012-nji ýylda Koreýa Respublikasynyň Phonthek şäherinde geçirilen Aziýa Çempionatlaryna gatnaşdym. Meniň maksadym Aşgabat 2017-de üstünlikli çykyş etmek bilen, 2020-nji ýylda Tokioda geçiriljek Olimpiýa oýunlarynda ýokary derejeli türgen hökmünde özümi tanatmak. Ömrümdäki iň uly arzuwym bolsa, Olimpiýa çempiony bolmak” diýip, Krisitina özi barada bize gürrüň berdi.
Şeýle-de, Kristina bize özüniň bu sport bilen meşgullanyp başlamagynyň sebäpleri barada gürrüň berdi: “Haçan-da men ozal tansçy bolandygymy aýdanymda, maňa hiç kim ynanmaýar. Hatda meniň üçin hem tans sportundan agyr atletika geçmek durmuşymda örän uly özgertme boldy. Birnäçe ýyl mundan ozal, meniň kakamyň dosty agyr atletika boýunça tälimçilik mekdebini açdy we kakam meniň ol mekdebe ýazylmagymy isledi. Ilkibaşda men bu pikiri halamadym, emma wagtyň geçmegi bilen kakamyň maslahaty boýunça hereket etmeli diýen çözgüde geldim. Bu çözgüdimiň nähili netijä getirendigini bilýäňizmi? Agyr atletika bilen meşgullanyp başlandygyma henize çenli birje gezek hem ökünemok”.
Şöhrat Hojamyradowyň bolsa Aşgabatda geçiriljek Oýunlarda gowy çykyş etmegi üçin başga sebäpleri bar: “Meniň kakam Töremyrat ozal agyr atletika bilen meşgul bolan, men hem kakamyň ýoly bilen gitdim. Kakam sporta örän höwesli adam hem-de meniň türgenleşýän wagtymda  wagtal-wagtal meni synlap durýar we degerli maslahatlary berýär. Eger-de Türkmenistan döwletimiziň çäginde agyr atletika boýunça ýaryş geçirilse, ol hökman meniň çykyşymy görmäge barýar. Ýöne kakam meniň halkara ýaryşlaryndaky çykyşlarymy heniz görenok. Aşgabat 2017 kakam üçin meniň halkara derejeli ýaryşlara gatnaşmagymy synlamak üçin ilkinji mümkinçilik bolar. Men öňümizdäki Oýunlaryň kakam üçin hem ýatdan çykmajak waka bolmagyny isleýärin” diýip Şöhrat bilen gürrüňdeşligimizde aýdyp berdi.
29 ýaşly Omarguly Handurdyýewiň hem uly halkara tejribesi bolup, 62 kg agram boýunça gazanan ençeme medallary bar.
“Men 13 ýyl bäri agyr atletikaçy bolup gelýärin, ondan öň bolsa uly umyt bildirilýän greko-roman göreşçisidim. Allergiýa infeksiýany başdan geçirenim üçin lukmanlar maňa agyr göreşi taşlamagy maslahat berdiler. Türgen hökmünde men bu ugry bütinleý taşlamak islemedim. Şonuň üçin hem agyr atletika ugruna başdan başladym we henizem şu ugur bilen meşgullanýaryn.” diýip 2011-nji ýylda Özbegistanda geçirilen Aziýa kubogynda  agyr atletikanyň itekläp götermek görnüşi boýunça altyn medala, iki görnüşiň jemi boýunça bürünç medala mynasyp bolan Omarguly gürrüň berdi.
Milli toparyň türk tälimçisi Jafer Topçu Aşgabat 2017-de 2 medala garaşýar.
“Türgenlere bary-ýogy ýedi aý bäri tälim berýänligime garamazdan, erkeklerde hem-de zenanlarda azyndan bir medal alyp biljekdigimize berk ynanýaryn. Biz Gazagystanda hem-de ýurdumyzyň Awaza syýahatçylyk zolagynda geçirilen iki sany tälimçilik tapgyryna gatnaşdyk. Bu bolsa olara diýseň köp kömek etdi. Toparymyz taýyn we ýaryşa başlamak üçin sabyrsyzlyk bilen garaşýarlar.” diýdi.
Ýapyk binalarda we söweş sungaty boýunça V Aziýa oýunlarynyň çäginde geçiriljek agyr atletika boýunça ýaryşlar 18-25-nji sentýabr aralygynda Olimpiýa şäherjigindäki Agyr atletika arenasynda geçiriler.
Türkmen sprinterleri altyn medal üçin ýaryşa taýýar.
Ýeňil atletika toplumynda 18-nji sentýabrda Ýapyk binalarda we söweş sungaty boýunça V Aziýa oýunlarynyň ýeňil atletika sport görnüşi boýunça tomaşaçylar gyzykly oýunlara tomaşa edip bilerler.
Iň gowy netije (60 metr uzaklygy 6.6 sekuntda geçip bilen Alişer Türkmenistanyň milli çempionatyna 27-nji ýanwarda goşuldy. Ussat türgen bu oýna sabyrsyzlyk bilen garaşýandygyny şeýle beýan edýär: “Men Aşgabat şäherinde doguldym. Şol sebäpden sentýabrda geçiriljek ýaryşda men watandaş janköýerleriň öňünde çykyş ederin. Şu pikiriň özi eýýäm meniň üçin öňe gitmäge güýç berýär. Emma bu ýaryşda ýeňiş gazanmagyň ýeňil düşmejegine gözüm ýetip dur. Hytaýdan, Katardan we Ýaponiýadan geljek sprinterler bilen ýaryş has hem çekeleşikli boljaga meňzeýär. Emma ýaryşyň öz dogduk mekanymda geçirilmegi maňa çäksiz ynam berer diýip umyt edýärin we bu mümkinçilikden netijeli peýdalanmaga çalşaryn”.
Ýaňy-ýakynda Azerbaýjanyň paýtagty Baku şäherinde geçirilen IV Yslam raýdaşlyk oýunlarynda 100 m (10,83) we 200 m (21,83) aralykda ylgamak boýunça ýokary netijeleri görkezmegi başaran 20 ýaşly bu türgen Oýunlara özüniň taýýarlygyny görkezdi.
“Sportuň bu görnüşine aýratyn ukybyň bardygyny mekdepde okaýan döwürlerim bedenterbiýe mugallymym bildi we ýeňil atletika toparyna goşulmagy teklip etdi. Birnäçe ýylyň dowamynda 400 m aralykda ylgamak boýunça gurnalan ýaryşlarda çykyş etdim. Geň görünmegi hem mümkin, ýöne sprinter bilen dostlarymyň goldawlary netijesinde meşgullanyp başladym. Tiz wagtyň içinde meniň üstünlik gazanjakdygym barada olaryň aýdanlary dogry bolup çykdy” diýip, sprintiň “janly rowaýaty” Usain Boltuň janköýeri bolan Alişer belläp geçýär.
Türkmenistanyň ýeňil atletika toparynyň agzasy bolan 33 ýaşly Walentina toparyň uly ýaşly we tejribeli türgenidir. Ol 2008-nji ýylda Pekinde geçirilen Olimpiýa oýunlarynda, 3 sany Ýapyk binalarda geçirilen halkara ýeňil atletika çempionatlarynda (2006, 2008 we 2016), üç sany üsti açyk desgalarda geçirilen dünýä çempionatlarynda (2005, 2007 we 2015) we iki sany Aziýa oýunlarynda (2006 we 2014) çykyş etdi.
“Geçen ýyl Kataryň paýtagty Dohada Ýapyk binalarda geçirilen Aziýa çempionatynda goýan milli rekordymy, Aşgabat 2017-de täzelemäge uly ynamym bar. Ýeňişlerimiň esasy sebäpkäri bolan ýanýoldaşym we gyzjagazym meni goldamak üçin desga gelerler. Olar maňa janköýerlik ederler”.
Ýeňil atletika sportunyň ussady Walentinanyň maşgalasynda özünden başga sport bilen meşgullanýan dogany Serdar Annaorazow hem Türkmen milli futbol ýygyndy toparynyň goragçysydyr.
Walentina ýeňil atletika sportunda mekdep döwründen häzirki wagta çenli Baýmyrat Aşyrmyradowyň tälimçiligi astynda kämilleşip gelýär. Başarjaň zenan türgen sentýabr aýynda öz tälimçisine “gymmatly serpaý ýapmagy” arzuw edýär.
“Tälimçim bütin sport durmuşymda meni goldap, türgenleşdirip geldi. Öz döwletimizde geçiriljek şeýle uly çärede men oňa ajaýyp “serpaý ýapmagy”, ýagny altyn medaly gazanyp bermegi arzuw edýärin. Bu arzuwymy durmuşa geçirjekdigime berk ynanýaryn” diýdi.
Hytaý sprinterleri Ýuan Kýikýi, Wei Ýongli we Tao Ýujia Aşgabat 2017-niň oýunlarynda onuň güýçli garşydaşlary bolmagy mümkin.
Mundan başga-da, Bagtyýar Rozyýew beýikligine bökmek we üçürdikläp bökmek dissiplinalary boýunça Türkmenistanyň adyndam çykyş eder.
“Men maşgalamda ýeňil atletika bilen meşgullanýan 3-nji nesliň wekilidirin. Sportuň bu görnüşi bilen meşgullanmak enem Hasiýat Töräýewa we ejem Gülnara Rozyýewa dagydan “miras galdy”, olaryň ikisäm ýeňil atletika türgenleridi. Men öz tejribämi ylgamak sportundan başladym, soňra ýeňil atletikanyň bökmek görnüşine geçip gitdim. Indi men “dogry ýoly” saýlandygyma has-da göz ýetirdim” diýip, türgen öz sözüni tamamlady.
Rozyýew 7.04 m beýikligine bökmek we 14,85 m üçürdikläp bökmek bilen şahsy rekorda eýe boldy.
Begmyrat Makgaýew, Eziz Sähetnyýazow (ikisi hem 400m) we Perhat Annagylyjow (1500m) dagylar Aşgabat 2017-niň oýunlaryna gatnaşýan türkmen toparlarynyň düzümine girerler.
Ýeňil atletika boýunça ýaryşlar 18-20 –nji sentýabr aralygynda ýapyk bina ýeňil atletika toplumynda geçiriler.
Türkmen taekwondoçylarynyň esasy maksady Aşgabat 2017-de medal gazanmak.
Türkmenistanyň taekwondo boýunça milli ýygyndy topary türkmen paýtagtynda 17-27-nji sentýabr aralygynda geçiriljek Ýapyk binalarda we söweş sungaty boýunça V Aziýa oýunlarynda hem medal almagy maksat edinip, ençeme kilometr ýol geçdiler.
14 türgenden ybarat bolan topar Tailand we Koreýa Respublikasynda güýçli depginde okuw-türgenleşik ýygnanyşyklaryny geçip, taekwondo boýunça Dünýä çempionatyna gatnaşdy we Türkmenistana dolanyp geldi.
Çempionata gatnaşan 5 erkek we 1 zenan türgen medal alyp bilmedigine garamazdan, toparyň koreýaly tälimçisi Li Jae-Su olaryň çykyşyndan hoşal boldy we türkmen taekwondoçylaryň üstünlik gazanjakdygyna ynamy bar: “Topar doly düzümde okuw-türgenleşik ýygnanyşyklarynyň ikisine gatnaşdy. Men olar ýaryşa taýýar diýip biljek. Dünýä çempionatyna gatnaşan türgenleriň 6-sy halkara ýaryşda çykyş etmekde gowy tejribe gazandylar. Oýunlaryň Türkmenistanda, ýagny türgenlerimiň ata Watanynda geçirilýändigi olara artykmaç ynam berýär. Topar sentýabr aýynda üç medaly hem gazanar diýen umydym bar”.
Şeýle hem, türkmen janköýerleri 68 kg agramda çykyş etjek Jelaletdin Batyrowdan baýrakly orna garaşýarlar. Ilkibaşda aýkido gatnan J.Batyrow 2011-nji ýylda taekwondo sporty bilen meşgullanyp başlady.
Şu ýylyň başynda V Halkara “Fujairah” açyk çempionatynda kümüş medala mynasyp bolan 17 ýaşly Jelaletdin sportda äden ilkinji ädimleri barada gürrüň berdi: “Men başda aýkido gatnadym, emma tiz wagtdan soň meniň höwesim galdy, sebäbi sportuň bu görnüşinde esasan goranmak zerur. Men söweş sportuna synanyşyp göresim geldi. Taekwondo sporty meniň ähli isleglerime gabat gelýärdi. Şeýle hem, sportuň şu görnüşi meniň üçin täze mümkinçilikleri döretdi. Men şu sport görnüşi boýunça meşgullanýandygyma buýsanýaryn”.
Soňra ol: “Maşgalamyzda men sport bilen meşgullanan ilkinji perzent. Soňra meniň doganym Medina hem menden görelde alyp, taekwondo gatnap başlady. Ol häzir 14 ýaşynda we birnäçe ýyl bäri türgenleşik geçýär. Biz ýurdumyz üçin ýokary üstünlikleri gazanyp bileris diýip umyt edýäris. Ene-atamyzyň bize buýsanmagyny isleýäris”.
Toparyň zenan türgenleriniň 2-siniň biri Selbi Kiçigulowa (49 kg) hem Muju şäherindäki ýaryşa gatnaşan türkmen taekwondoçylarynyň biridir.
21 ýaşly türgen: “Meniň kakam Orazmyrat Muhammedow karate boýunça tälimçi bolup işledi we meniň hem ilkinji tälimçim boldy. Emma 2012-njy ýylda London şäherinde geçirilen Olimpiýa oýunlaryny telewizorda görenimden soňra ähli zat üýtgedi. Taekwondo tutluşyklary meni örän gyzyklandyrdy. Kakamyň şübhelenýändigine garamazdan, men sportuň şu görnüşi bilen meşgullanyp başladym. Başga sport görnüşine geçmek meniň üçin ýeňil bolmady” diýdi we: “Karate bilen deňeşdirilende, taekwondoda türgenleşik has dartgynly geçýär. Has çydamly bolmak gerek, sebäbi taekwondo tutluşyklary biraz köp wagta çekýär (her haýsysy 2 minutdan bolan 3 tutluşyk), karatede bolsa 2 minudyň dowamynda ýekeje tutluşyk geçirilýär. Şeýle hem, hemişe hereketde bolmaly.
Muňa garamazdan, men taekwondony gowy görýärin. Kakam Aşgabatda geçiriljek ýaryşa tomaşa eder, şonda men taekwondo geçmek boýunça dogry netijä gelendigimi subut edesim gelýär” diýip sözüni dowam etdi.
30 ýaşynda bolandygyna garamazdan, Serdar Annagylyjow topara iň soňky bolup goşuldy. Ol taekwondo bilen diňe bir ýyldan bäri meşgullanýar. Emma tejribesi az bolsa-da, ikinji dan gara guşagyň eýesi Serdar uly üstünlikleri gazanjakdygyna ynamy uly: “Meni hem öň Selbiniň kakasy taýýarlaýardy we men 12 ýyllap Türkmenistanyň karate boýunça çempiony boldum. Sentýabr aýynda meniň esasy maksadym – altyn medal gazanmak. Goýan maksadyma ýetjekdigime ynanýaryn”.
Eger-de Şanepes Hudaýberdiýew Aşgabat 2017-de medal gazansa, türkmen janköýerleri Goliwuda öz minnetdarlygyny bildirmeli bolarlar. Ýagny 21 ýaşly türgeniň aýtmagyna görä, “Men mekdep okuwçysy wagtym basketboly gowy oýnaýardym. Şeýle hem, Goliwudda düşürilen kinolara tomaşa etmegi halaýardym. Brus Li bolsa meniň iň söýgüli aktýorym bolup, onuň söweşmek tärlerini öwrenmegi arzuw edýärdim. Şol sebäpli men taekwondo gatnap başladym. Dogrymy aýtsam, şu netijä gelenimde, öň dzýudoçy we samboçy bolan kakam Hojanepes maňa kömek etdi. Ol hemişe meni we taekwondo bilen meşgullanmagyma ýardam edýärdi” diýip, Şanepes sözüni jemledi.
Şeýle hem, milli ýygyndy toparyna şu aşakdaky taekwondoçylar girýär: Ýusup Annaýew, Polat Baýramow, Berdi Berdiýew, Nurmyrat Berkeliýew, Serdar Çaryýew, Işanberdi Gulamow, Serdar Gurtgeldiýew, Aleksandr Kuwarzin, Ata Melebaýew, Muhammet Rozyýew, Rzaguly Toýmuradow we Aýlar Gurbanowa.
Aşgabat 2017-niň çäginde geçiriljek taekwondo boýunça ýaryş Aşgabat şäheriniň Olimpiýa şäherjiginde ýerleşýän Taekwondo we tans sport arenasynda 18-22-nji sentýabr aralygynda geçiriler.
Türkmen tansçylary öz ussatlygyny görkezmäge taýýar.
Ýapyk binalarda we söweş sungaty boýunça V Aziýa oýunlarynyň çäginde geçiriljek sportuň iň söýgüli görnüşleriniň biri bolan tans sporty boýunça 2017-nji ýylyň 25-nji sentýabrynda başlaýan ýaryş ýerli janköýerleriň bar ünsüni özüne çeker.
Dört ýylda bir geçirilýän ýaryşa ýer eýeleriniň adyndan 10 türgen gatnaşar. Olaryň arasynda iň tejribelisi 29 ýaşly Aleksandr Sisekin bolup durýar. Ol birnäçe halkara bäsleşiklere gatnaşyp, 2014-nji ýylda Russiýa Federasiýasynyň Moskwa şäherinde geçirilen tans sporty boýunça bäsleşikde kümüş medaly gazanmagy başardy.
Geçen ýyl Aleksandr 22 ýaşly Waleriýa Nepomnaşaýa bilen bilelikde Aşgabat 2017 oýunlaryna gatnaşmak üçin geçirilen saýlap-seçiş tapgyrynda altyn medala mynasyp boldular. Öňümizdäki sentýabr aýyndaky ýaryşda Sisekin bilen Waleriýa latyn tanslary boýunça çykyş ederler.
Aleksandr ildeşleriniň goldawy özüne has ynam berýändigi aýdyp, şeýle diýdi: “Men köp wagtdan bäri Waleriýa bilen tans edip gelýän, ikimiz hem tansda özümizi örän ynamly duýýarys. Biz biri-birimiziň tans usullarymyzy gowy bilýändigimiz üçin sazlaşykly tans edýäris we öz Watanymyzda altyn medaly gazanjakdygymyza ynanýarys”.
Aleksandr toparyň iň tejribeli tansçysy bolýan bolsa, Meýlis Atabaýew täze türgenleriň biridir. Meýlis Türkmenistanyň ýaragly güýçlerinde gulluk edýär. Ol tans sporty bilen iki ýyl bäri meşgullanýar we üstünlik gazanmagy-da başardy.
19 ýaşly Meýlis şeýle diýýär: “Men Türkmenistanyň ýaragly güýçler bölüminde gulluk edýärin. Öň söweş sungatlary bilen meşgullanýardym. Ýöne soňra men tansa bolan ukybymyň bardygyna düşündim we iki ýyl mundan öň tans sportuna gatnap başladym. Günüň dowamynda iki gezekden jemi 6 sagat türgenleşik geçýärin.
Meýlis bilen çykyş edýän özünden iki ýaş kiçi Lidiýa Gogolewa bolsa tansa 5 ýaşyndan bäri gatnaýar. Ýetip gelýän sentýabrdaky Oyunlarda Meýlis bilen Lidiýa jaýw we haýal fokstrot boýunça ýaryşlarda çykyş ederler.
“Men ilki nusgawy tanslara gatnap başladym, soňra balet bilen meşgullanyp başladym. Biraz wagt soňra bal tanslary bilen gyzyklandym we gatnap başladym. Tans – meniň durmuşym, men okuwdan boş wagtlarym diňe tans bilen gyzyklanýaryn. Aşgabat 2017-de bäsleşmek bu meniň arzuwymyň hasyl bolmagydyr. Men öz gezegimde bu mümkinçiligi elimden gidirmerin” diýip, yakyn wagtda orta mekdebiň 10-njy synp synaglaryny tabşyran Gogolewa öz pikirlerini paýlaşdy.
Ahmet Gylyjow bilen Anastasiýa Ýužakowa tango we pasadobl boýunça ýaryşlara gatnaşarlar, Nikita Swýatelik bilen Mariýa Korçagina sambo we walsda öz ukyplaryny görkezerler. Tahyr Şebekow bilen Darýa Gokowa – 25-26-njy sentýabrda Taekwondo we tans sport arenasynda tans sporty boýunça ýaryşda Türkmenistanyň adyndan çykyş etjek 5-nji tansçylar toparydyr.
Sentýabr aýynda geçiriljek sport baýramçylygynda Türkmenistanyň abraýyny belende galdyrjak tans sportunyň türgenleri özleriniň ussatlygy bilen hemmeleri haýran galdyrjakdygyna ynanýarys.
Türkmen teleýaýlymlaryny onlaýn görnüşde nädip görüp bolýar.
Bilşimiz ýaly, sanly ykdysadyýetiň ösmegi netijesinde sanly hyzmatlaryň görnüşleri gün-günden artýar. Makalamyzyň bu sanynda türkmen teleýaýlymlaryny islendik ýerde islendik ykjam enjamyň we kompýuteriň kömegi bilen onlaýn görnüşde nädip görüp bolýandygy barada size gürrüň bermegi makul bildik.
Türkmen teleýaýlymlaryna onlaýn tertipde birnäçe görnüşde tomaşa edip bilersiňiz.
Onlaýn tertipde teleýaýlymlary görmek üçin ortaça tizlikli internet ýeterlidir. Elbetde, ýaýlymlara tomaşa edeniňizde mobil internet bolsa pul balansyňyzdan alynar, öý ýa-da iş interneti bolsa nyrhnamaňyzyň daşyndan artykmaç pul alynmaz.
Eýýäm birnäçe ýyldan bäri bu hyzmat “Tmcell” ÝGPJ tarapyndan müşderilerine hödürlenýär. Hyzmatdan peýdalanmak üçin “PlayMarket” “Mobile TV” mobil goşundysyny almak ýeterli.
Hyzmatyň 1 aý üçin bahasy 10 manat. Bu hyzmatdan peýdalanmak üçin ykjam enjamyňyz 4G LTE tehnologiýasyny goldaýan bolmaly we teleýaýlymlary gören wagtyňyz enjamyňyz 4G LTE toruna birikdirilen bolmaly.
Hyzmaty birikdirmek üçin telefonuňyzdan *0809*2*10*1# aýlamaly.
Näçe wagt, näçe göwrümde teleýaýlymlary görseňiz hem hyzmatyň daşyndan artykmaç pul alynmaýar.
Türkmen teleýaýlymlaryna goşundynyň üsti bilen islendik wagt tomaşa etmek mümkin. Doly maglumaty şu salgy boýunça alyp bilersiňiz.
“Türkmentelekom” EAK-yň telecom.tm atly resmi web-saýtynyň “Media” menýusynda “Online TV” atly bölüm bar. Şol bölümiň üsti bilen türkmen teleýaýlymlaryna günüň islendik wagty ykjam enjamyň ýa-da kompýuteriň üsti bilen tomaşa edip bolýar. Internediň zerur bolup durýandygyny ýatlatmak möhümdir.
Eger teleýaýlymlary mobil internetiň üsti bilen görseňiz, onda hasabyňyzdan pul alnar (nyrhnamaňyza laýyklykda), öýlere we iş ýerlere birikdirilýän internetiň (nyrhnamaňyza laýyklykda) üsti bilen görseňiz, onda nyrhnamaňyzdan daşary artykmaç pul alynmaz.
“Online TV” funksiýasyndan şu salgy boýunça geçip peýdalanyp bilersiňiz.
Saýtyň baş sahypasynda “Göni ýaýlym” atly menýu bar. Bu menýunyň içine girip, teleýaýlymlara onlaýn görnüşde internetiň üsti bilen tomaşa edip bilersiňiz.
Eger teleýaýlymlary mobil internetiň üsti bilen görseňiz, onda hasabyňyzdan pul alnar (nyrhnamaňyza laýyklykda), öýlere we iş ýerlere birikdirilýän internetiň (nyrhnamaňyza laýyklykda) üsti bilen görseňiz, onda nyrhnamaňyzdan daşary artykmaç pul alynmaz. Şu salgy boýunça tomaşa edip bilersiňiz.
Hyzmatdan peýdalanmak üçin “PlayMarket” ýa-da “AppStore”-dan “Turkmen TV” mobil goşundysyny almak ýeterli.
Hyzmat mobil internet şeýle-de öýlere we iş ýerlere birikdirilýän internetiň üsti bilen işleýär. Türkmen teleýaýlymlaryna goşundynyň üsti bilen islendik wagt tomaşa etmek mümkin.
Günüň islendik wagtynda tomaşa edip bilmek.
Telewizoryň zerur däl bolmagy.
Ykjam we amatly.
Türkmen teleýaýlymlaryna başga haýsy saýtlaryň ýa-da haýsy goşundylaryň üsti bilen tomaşa edip bolýar? Biz bilen paýlaşyň, biz bolsa okyjylarymyza ýetireli.
Türkmen tennisçisi kortda tomaşaçylary haýran galdyrar.
Hajymyrat Çaryýew Ýapyk binalarda we söweş sungaty boýunça V Aziýa oýunlarynda korta çykanda, ýaryşyň ata Watanynda geçirilýändiginiň artykmaçlygyny medal gazanmak bilen subut eder.
2014-nji ýylda ýetginjekleriň arasynda geçirilen Türkmenistanyň çempionatynda çempion adyny alan 17 ýaşly türgen üstünlik getiren tärlerini ulanyp, ýokary netije görkezmäge howlugýar.
Milli ýygyndy toparyň iň ýaş türgenleriniň biri Hajymyrat Çaryýew üç ýyldan bäri özünden uly topar agzalaryndan köp zat öwrenendigini: “Meniň üçin özümden ulular bilen bir toparda çykyş etmek örän tolgundyryjy. Olar maňa oýnuň dowamynda ünsümi jemlemegi we beýleki dürli tehniki tärleri öwretdiler” diýip gürrüň berdi.
Aşgabat 2017 oýunlarynda ýekebara çykyş edjekdigine garamazdan, Çaryýew jübütleýin çykyş etmekde hem öz ukybyny görkezmegi başardy. Ol öz tennis meýdançasyndaky ýoldaşy Arslan Oraşow bilen bilelikde geçen ýyl Aşgabat şäherinde geçirilen Halkara tennis federasiýasynyň ýaryşynda ýeňiş gazandy.
Mekdebi iýun aýynda tamamlan ýaş türgen alty aý Nissa şäherinde boldy we syýahaty barada şeýle gürrüň berýär: “Fransiýa mende ýakymly ýatlamalary galdyrdy. Bu ýurtda maňa tennis ussatlarynyň assosiasiýasy tarapyndan gurnalan ýaryşlara gatnaşýan ýokary derejeli ussat tennisçiler bilen oýnamak miýesser etdi”.
Nissada gazanan tejribesi Hajymyradyň sport ugrunda möhüm rol oýnar. Ýaş türgen Nissadaky unudylmajak pursatlaryny ýatlaýar: “Dünýäde birinjilik gazanan türgen Nowak Jokowiç hem şol ýere bardy! Men onuň golaýdaky meýdançalaryň birinde türgenleşik geçişini ýakyndan synladym. Ol urgulary şeýle aňsatlyk bilen ýerine ýetirýär. Meniň aýtjak bolýan zadym, ol asla ýadaw görünmeýärdi. Ol hakyky tennis ussady!”.
Aşgabat 2017-ä Aziýanyň we Okeaniýanyň ussat oýunçylary gatnaşar, emma maksadaokgunly Hajymyrat Türkmenistanda iň uly we ýokary derejede geçjek dartgynly ýaryşda medal gazanmak üçin belent maksat goýandygyny nygtap, sözüni jemledi.
Tennis boýunça ýaryş 16-26-njy sentýabr aralygynda Tennis toplumynda geçiriler. Zenanlaryň we erkekleriň arasynda ýekebara we jübütleýin ýaryşlaryň hem-de garyşyk jübütleriň arasynda ýaryşyň netijesinde jemi bäş gezek medal gowşurmak dabarasy geçiriler.
Türkmen türgenleri futzal boýunça dünýäniň öňdebaryjy toparlaryny haýran galdyrar.
Soňky döwürde Türkmenistanyň milli futzal ýygyndy topary täsin galdyryjy üstünlikleri gazandy. Eger-de Ýapyk binalarda we söweş sungaty boýunça V Aziýa oýunlary üçin meýilleşdirilen işler ýerine ýetirilse, türkmen türgenleri öz topragynda uly ýeňişlere eýe bolarlar.
Üç aý mundan ozal türkmen topary 6-5 hasap bilen dartgynly oýunda dünýäde 27-nji orundaky Özbegistanyň toparyndan üstün çykdy. Bu Türkmenistanyň 25 ýylyň içinde öz esasy garşydaşyndan üstün çykmak bilen gazanan ilkinji ýeňşidir we iň uly üstünlikleriniň biridir.
Soňra türkmen futzal topary dünýäde onbirinji orny eýeleýän Horwatiýanyň topary bilen oýunda 1-0 hasap bilen ýeňiji boldular. On altynjy orundaky Ýaponiýanyň topary bilen oýny bolsa 3-3 hasap bilen deňme-deň tamamladylar. Segseninji orundaky toparyň bu oýunlarda görkezen netijeleri esasy üstünlikleriň öňümizdediginiň aýdyň subutnamasydyr.
Toparyň şeýle ýokary üstünlikleriniň sebäpkärleriniň biri ýaponiýaly Kýoheý Nakamuranyň şu ýylyň başyndan topara tälimçilik edýändigi bolup durýar. Ol, elbetde, toparyň Aşgabat 2017-de gowy çykyş etjekdigine uly ynam bildirýär: “Bedeni berk we çeýe oýunçylardan ybarat bolan ajaýyp toparym bar. Çydamlylygy barada aýdanymda, olara bäs gelip biljek ýok. Şeýle hem, toparyň hüjümçileri örän çalasyn we güýçli. Toparyň ýaňy-ýakynda görkezen netijeleri olaryň gujur-gaýratynyň aýdyň subutnamasydyr. Häzirki wagtda men toparyň hüjüm etmek strategiýasynyň hem-de oýun meýdançasynda hereketleri ýerine ýetirmeginiň üstünde işleýärin”.
Toparyň kapitany Watan Ataýew hem öz toparynyň üstünlikleri barada şeýle belläp geçdi: “Soňky aýlarda toparymyz gowy netijeleri görkezmegi başardy. Biz Ispaniýada, Ýaponiýada, Azerbaýjanda we Özbegistanda geçirilen okuw-türgenleşiklere gatnaşdyk we örän gowy netijeleri gazandyk. Soňky ýeňişlerimiz bolsa biziň özümize bolan ynamymyzy artdyrdy. Biz Aşgabat 2017-ä taýýar”.
Öň “Köpetdag”, “Aşgabat” we “Ahal” futbol klublarynyň hüjümçisi bolan Geldimuhammet Aşyrlyýew sportuň ýapyk binada geçirilýän görnüşine 2013-nji ýylda geçdi. Täze görnüşe uýgunlaşmakda duş gelen birnäçe kynçylyklara garamazdan, ol häzirki wagtda toparyň iň ussat oýunçylarynyň biri. Ol bu barada şeýle diýdi: “Uzak wagtlap Türkmenistanyň dürli futbol toparlarynda oýnanymdan soňra, durmuşymda biraz üýtgeşme bolup geçdi. Futzal toparynyň düzülýändigini eşitdim we onuň bilen gyzyklandym. Men ählisini täzeden öwrenmeli boldum. Sportuň beýleki görnüşine geçmek aňsat däldi, emma netijede bu oýundan lezzet alyp başladym”.
Sport bilen on ýyldan bäri meşgullanýan toparyň derwezebany Meretgeldi Baýramow öz topragynda geçirilýän ýaryş üçin aýratyn türgenleşik geçdi: “Meýdançanyň çäginiň kiçiligi we  oýunçylaryň tiz hereket etmegi sebäpli, futzal ýaryşynda futbol bilen deňeşdireniňde derwezeban bolmak hasam kyn. Şonuň üçin birnäçe aýyň dowamynda aýratyn türgenleşik geçdim. Indi men oýunlara taýýardygymy duýýaryn”.
Meretgeldi Baýramowyň aýtmagyna görä,  ýaryşyň ata Watanymyzda geçirilmeginiň berýän ruhy goldawy indiki aý onuň toparyna üstünlik gazanmaga kömek eder. “Futboldan tapawutlylykda, futzal oýny ýapyk binalarda geçirilýär, şonuň üçin tomaşaçylaryň ähmiýeti uly. Olaryň goldawy bizi  güýçlendirer we ýaryşyň dowamynda gowy netije görkezmäge ýardam berer diýip umyt edyärin” diýip, Meretgeldi sözüni tamamlady.
Türkmenistanyň milli futzal ýygyndy toparynyň beýleki agzalary: Eziz Amangeldiýew, Mülkaman Annagulyýew, Abdy Bäşimow, Şöhrat Baýramow, Daýanc Garajaýew, Abdylla Gurbannepesow, Marat Konirow, Röwşen Orazmuhammedow, Gurbangeldi Sahedow hem Maksat Soltanow.
Futzal boýunça ýaryş köpugurly sport toplumynda Açylyş dabarasyndan bir gün öň, 16-26-njy sentýabr aralygynda 10 günüň dowamynda geçiriler.
Türkmen türgenleri medal gazanyp, bowling sportuny ösdürer.
Türkmenistanda Ýapyk binalarda we söweş sungaty boýunça V Aziýa oýunlarynyň geçirilmegi bilen ýurtda sportuň täze görnüşi ýörgünli bolup başlar, sebäbi türkmen türgenleri bowling sportunda hem üstünlikli çykyş etjekdiklerine berk ynanýarlar.
2014-nji ýylyň ahyrynda esaslandyrylan Türkmenistanyň Bowling federasiýasy döwlet derejesindäki ilkinji  çempionatyny 2015-nji ýylda geçirdi we geljekki milli ýygyndy topary üçin ussat türgenlerini saýlap seçmäge başlady.
Aşgabat 2017-de çykyş etjek türkmen bowling toparynyň iň ussat türgenleriniň biri Geldi Garaýew türgenler maşgalasyndan bolup, Geldi we onuň doganlary Gadam karate bilen, Gaýgysyz bolsa boks bilen meşgullanýar.
Birnäçe ýyllap karate ussady bolan Geldi üçin bowling - sportuň täze görnüşi bolanlygyna garamazdan, 30 ýaşly türgen bu sporty saýlanyny şeýle düşündirýär: “Men ýedi ýyldan bäri karate bilen meşgullanýaryn we eýýäm köp üstünlik gazanmagy başardym. Emma 2010-njy ýylda Aşgabat şäherinde Ýapyk binalarda we söweş sungaty boýunça V Aziýa oýunlarynyň geçiriljekdigi barada eşidenimde, men Oýunlara gatnaşasym geldi. Gynansak-da, karate boýunça ýaryş geçirilmeýär. Men 2015-nji ýylda bowling boýunça Türkmenistanyň çempionaty geçirilýändigi barada eşitdim we özümi synap görmek üçin ýaryşa gatnaşdym. Ýeňiş gazanmadym, emma oýnuň çylşyrymly däldigine düşündim. Şondan soňra, yzygiderli türgenleşmegi makul gördüm. Indi meniň Aşgabat 2017-ä gatnaşmak arzuwymyň hasyl boljagyna ynanýaryn”.
Ýakynda 22 ýaşly bolan Begençmyrat Muhammetgylyjow 2015-nji ýylda bowling bilen meşgullanmakdan öň sportuň dürli oýun görnüşlerinde özüni synap gördi we ahyrky netijä geldi. Ol bu barada şeýle gürrüň berýär: “Men 5-nji synpdan bäri sport bilen meşgullanýaryn. Ilkibaşda men basketbol we woleýbol oýnadym. 2015-nji ýylda geçirilen bowling boýunça Türkmenistanyň çempionatyna gatnaşdym. Häzirki wagtda men Türkmenistanyň ýaragly güýçlerinde harby gulluk borjumy ýerine ýetirýärin, emma maňa aýratyn türgenleşik geçmäge rugsat berildi. Men sentýabr aýyndaky ýaryşlaryň başlanmagyna sabyrsyzlyk bilen garaşýaryn”.
Ýygyndy toparyna girýän ýene bir türgen Han Hangeldiýew sportuň bowling görnüşiniň täze bolanlygyna garamazdan, Türkmenistanyň çempionatynda ýeňiş gazandy we çempion adyna mynasyp boldy.
“Men 12 ýylyň dowamynda basketbol bilen meşgullandym, emma geljekde özümi basketbolçy hökmünde göz öňüne getirip bilmeýärdim.  Bowling boýunça Türkmenistanyň çempionatyna gatnaşyp ýeňiji bolmagym meniň üçin garaşylmadyk pursat boldy. Men öz “ýolumy” tapdym we indi bar güýjüm bilen, onuň bilen türgenleşýärin” diýip, Begençmyrat begenç bilen gürrüň berdi.
21 ýaşly Nasiba Orazmedowanyň hem bowlinge gatnaşmagy garaşylmadyk täzelik boldy. Ol Türkmenistanyň çempionatynda däl-de, 2015-nji ýylda ýokary okuw jaýlarynyň arasyndaky ýaryşda birinjilik aldy. Öň gimnastikaçy bolan Nasiba şeýle gürrüň berdi: “Men Türkmenistanyň Milli sport we syýahatçylyk institutynyň V ýyl talyby. Öň 10 ýylyň dowamynda gimnastika bilen meşgullanandygyma garamazdan, men sportuň täze görnüşine gatnamagy höwes edýärdim.  Sebäbi gimnastikada, esasan ýaş wagtyň uly üstünlikleri gazanyp bolýar. Men 2015-nji ýylda ýokary okuw jaýlaryň arasynda geçirilen ýaryşa gatnaşdym we janköýerleri haýran galdyryp, birinji orny eýeledim. Şondan bäri men bu sport görnüşi boýunça türgenleşip gelýärin”.
Nasiba sentýabr aýynda geçiriljek iň uly ýaryşyna güýçli depginde taýýarlyk görýär we şol bir wagtyň özünde bäsdeş türgenleriň çykyşlaryny synlaýar. Ol : “Günorta koreýaly, ýaponiýaly we hytaýly gyzlar mynasyp bäsdeşler. Olardan üstün çykmak ýeňil bolmaz. Emma meniň güýjüm we üstünligim özüme bolan ynamymda. Men tolgunma duýgusyny bir tarapa goýup, ünsümi diňe ýeňiş gazanmaga jemlärin” diýmek bilen sözüni jemledi.
Türkmenistanyň Bowling federasiýasynyň prezidenti we milli ýygyndy toparynyň tälimçisi Batyr Hangeldiýew türgenleriň sentýabr aýyna taýýardygyny we üstünlikli çykyş edip, sportuň şu görnüşiniň ýörgünli boljakdygyna ynanýandygyny aýtdy: “Biziň türgenlerimiziň käbirleri Aziýa yklymy boýunça geçirilýän ýaryşlarynda çykyş edip gelýän-de bolsa, käbiriniň şeýle tejribesi ýok. Olar üçin Oýunlara gatnaşmak ajaýyp mümkinçilikdir. Toparyň taýýarlyk derejesi ýokary we gowy netije gazanmak üçin ildeş janköýerleriň öňünde şowly çykyş ederler”.
Soňra B. Hangeldiýew: “Biziň türgenlerimiz Aşgabat 2017-de ýeňiş gazansalar, sportuň bowling görnüşini ýurduň içinde mahabatlandyrmakda, ýaşlary bu sporta işjeň çekmekde uly  orny eýelär. Men olara üstünlik arzuw edýärin” diýip belledi.
Aşgabat 2017-niň bowling boýunça ýaryşy Olimpiýa şäherjiginiň Bowling arenasynda sentýabr aýynyň 21-27-si aralygynda geçiriler.
Türkmen welosipedçileriniň beýik maksatlary.
17-27-nji sentýabr aralygynda geçiriljek Ýapyk binalarda we söweş sungaty boýunça V Aziýa oýunlarynyň welosport boýunça ýaryşlaryna gatnaşjak Türkmenistanyň milli ýygyndy toparynyň sanawyna girýän 17 türgeniň sanawy mälim edildi.
Türkmen paýtagtynda ýerleşýän Olimpiýa şäherjiginiň haýran galdyryjy Welotrek sport binasynda çykyş etjek topara hem ýaş zehinli türgenler, hem tejribesi uly bolan welosipedçiler girýär. Olaryň ählisi Aziýanyň we Okeaniýanyň ussat türgenleri üçin mynasyp garşydaş bolarlar.
33 ýaşly Muhammetresul Hashojaýew toparda ýaşy iň uly bolan türgen we toparyň lideridir. Ilkibaşda ol sambo bilen meşgullandy, emma häzirki wagtda ol Aşgabatda geçiriljek ýaryşda çykyş etjek welosipedçiler toparynyň agzasydyr.
M.Hashojaýew şeýle belleýär: “Men başda sportuň sambo görnüşine gatnadym, emma alan dyz şikesim zerarly men meşgullanmagymy goýmaly boldum. Lukmanlar sport görnüşleriniň arasynda diňe welosporta gatnaşyp biljegimi aýtdylar. Şol sebäpli, men welosportuň trek görnüşine geçdim. Şeýle netijä gelenime hiç wagt ökünmedim”.
Aşgabat 2017-de welosportuň trek görnüşiniň iki usuly boýunça ýaryşlar geçiriler, olar: sprint we çydamlylyk boýunça ýaryşlar. Sprint boýunça ýekebara we toparlaýyn ýaryşlar, çydamlylyk boýunça bolsa keirin, toparlaýyn ýaryş we omnium boýunça ýaryşlar geçiriler. Hashojaýew ýekebara sprint görnüşde çykyş eder.
“Men ýekebara sprintde özümi has ynamly duýýaryn we şu boýunça degişli ýaryşda çykyş ederin, sebäbi men eýýäm 3 ýyl bäri Aşgabat 2017-ä taýýarlyk görýärin” diýip, Muhammetresul düşündirdi.
2008-nji ýylda Iner Jumaýewiň ekiz dogany Emir welosporta gatnap başlady we bir hepde soňra Iner hem öz doganyna goşuldy. Emma sentýabr aýyndaky Aşgabat 2017 oýunlarynda 24 ýaşly ekizlerden Iner öz watanynyň wekili hökmünde çykyş eder.
Toparlaýyn sprint ýaryşynyň gatnaşyjysy Iner şeýle diýdi: “Ilki Emir welosporta ýazyldy, soňra men oňa goşuldym. Ol hem Türkmenistanyň milli ýygyndy toparynyň türgeni, emma sentýabrda çykyş etmeýär. Bu meni biraz gynandyrdy, emma men doganyma medal gazanmak üçin elimden gelenini ederin”.
Öň söweş sungaty bilen meşgullanan Yhlas Öwezmyradow welosportda özüni ilkinji gezek 2010-njy ýylda synap gördi we sportuň şu görnüşine gatnap başlady. Ol bu barada öz pikirini şeýle beýan etdi: “Öň meniň üçin boks we dzýudo ýaly söweş sungaty sport görnüşleri gyzyklydy we men olaryň käbirlerine gatnaşdym. Emma welosport barada öwrenenimden soňra, men ony gowy gördüm. Men muny düşündirip bilemok, ýöne meniň üçin welosiped sürmek rahatlanmagyň iň gowy usulydyr. Öz ýurduňda çykyş etmek örän tolgundyrýar. Muňa garamazdan, men aljyramazlyk üçin elimden gelenini ederin. Men Aşgabat 2017-de medal almak isleýärin”.
Şol bir wagtyň özünde Şatlyk Geldiýew welosporta çekilenligi üçin kakasyna minnetdarlyk bildirmelidigini aýtdy: “Men hemişe kakam Döwlet Geldiyewden görelde alýardym. Kakam dzýudoçydy, şonuň üçin men hem sportuň şu görnüşi bilen gyzyklandym. Emma 7-nji synp okuwçysy wagtym, ol maňa welosport meniň beden gurluşyma has laýyk gelýändigini aýtdy. Ilki bilen men islemedim, soňra wagtyň geçmegi bilen kakamyň mamladygyna düşündim. Eger-de men ýeňiş gazansam, medalymy kakama serpaý ederin”.
Aşgabat 2017-ä gatnaşjak türkmen ýygyndy toparynyň agzalary şu aşakdakylar hem degişlidir: Oraz Gaýypow, Saýlaw Gylyjow, Akmyrat Hojagulyýew, Wepamyrat Akmyradow, Kerimgeldiýewiç Röwşen, Kakabaý Ataýew, Döwletmyrat Baýramow, Mukam Hojageldiýew, Wýaçeslaw Kutuzow, Hangeldi Kyýasow, Arazmuhamet Nurmedow, Atajan Orunow we Babageldi Seýitnazarow.
Welosportuň trek görnüşi boýunça ýaryşlar 18-23-nji sentýabr aralygynda Welotrek sport binasynda geçiriler.
Türkmen zenan tennis ýyldyzlarynyň öňlerinde goýan maksady öňdeligi eýelemek.
2017-nji ýylda Aşgabat şäherinde geçiriljek Ýapyk binalarda we söweş sungaty boýunça V Aziýa oýunlarynda ýaryşa gatnaşjak Türkmenistanyň zenan tennisçileri öz ýurtlarynyň taryhynda yz galdyrjak ýeňişleri gazanyp, ata watanlarynyň adyny hasam belende götermek isleýärler.
Köp ugurly sport çäresinde ýer eýesi bolan ýurt Tennis toplumynda geçiriljek ýapyk binalarda oýnalýan tennis ýaryşyna gatnaşjak sekiz oýunçydan ybarat toparyň agzalarynyň atlaryny yglan etdi. Anastasiýa Prenko, Güljan Muhammetgulyýewa, Jahan Baýramowa, Maral Ahmedowa, Selbi Ataýewa, Diana Bezrutzenko, Arzuw Klyçewa hem-de Gülnäz Rahimowa öz watanyna şanly ýeňişleri gazandyrmak üçin gujur-gaýratyny görkezerler.
Anastasiýa, Güljan we Jahan olaryň arasynda iň tejribeli oýunçylar. Anastasiýa bolsa ilkinji gezek 2007-nji ýylda Halkara tennis federasiýasy tarapyndan gurnalan, Gyrgyzystanda we Özbegistanda ýaşlaryň arasynda geçirilen tennis ýaryşynda ýekelikde hem-de jübütleýin görnüşde çärýek finala galyp, uly üstünlik gazandy. Ol bu şowly çykyşy üçin heniz ýaş wagty “Türkmenistanyň iň uly tennis ýyldyzy” diýlen ada mynasyp boldy.
“Men bu sport bilen 18 ýyldan bäri işjeň meşgullanýaryn. Geçen ýyllara seredip otursam, durmuşyň meni öz ýurdumyzda geçiriljek şeýle abraýly çärä taýynlandygyny duýýaryn. Aşgabatda geçiriljek Oýunlarda diňe altyn medal almagy maksat edinýärin. Bu meniň şäherim, şonuň üçinem şowly çykyş etmek isleýärin”  diýip, 24 ýaşly türgen gürrüň berdi.
Anastasiýanyň tejribeli oýunçy hökmünde özüni ynamly alyp barmagy we geplemegi ýöne ýere däl. Onuň 19 gezek Türkmenistanyň Tennis federasiýasynyň kubogyna eýe bolmagy hem tötänden bolmasa gerek. Ol 2008-nji ýylda heniz 15 hem ýaşamanka Singapuryň Ann Lim Hui atly oýunçysyndan üstün çykyp, federasiýasynyň kubogyny gazanan iň ýaş türkmen türgenidir.
Onuň Zenanlaryň tennis assosiasiýasynyň ýekelikdäki tennis boýunça basgançagyndaky orny 2010-njy ýylda 536-njy bolan bolsa, 2011-de bu görkeziji 529-njy orna çenli gelip ýetdi. Anastasiýa bolsa iň gowy netijäniň mundan soň boljakdygyna, ýagny sentýabr aýynda öz ildeşleriniň öňünde has üstünlikli çykyş etmegi bilen geljekdigine ynanýar.
Anastasiýanyň topardaşy Güljan barada aýdanymyzda bolsa, Aşgabat 2017-niň Açylyş dabarasy onuň ýüreginde uly orun eýelär. Emma ol muňa begenjegini ýa-da gynanjagyny bilenok.
Ýakynda Azerbaýjanyň Baku şäherinde geçirilen IV Yslam Raýdaşlyk oýunlaryna gatnaşan toparda çykyş eden Güljan iň gowy netijäni görkezmek üçin irginsiz türgenleşýändigini hem belledi.
“Men günde iki gezekden hepdede bäş gün Aşgabat stadionynyň daşyndaky meýdançalarda türgenleşýärin. 12 ýaşly oglan jigim Resul hem tennis oýnaýar. Ol maňa iň uly goldawy berýär we meni her gün has köp türgenleşmäge iterýär” diýip gürrüň berýär.
Şeýle-de, 19 ýaşly Jahan hem geljekde has uly üstünlikler üçin ýörite taýynlanylýan ýerli oýunçylaryň biridir. Ol Olga Babaýanyň tälimçilik etmeginde Aşgabat 2017 oýunlarynda 2014-njy ýylda aradan çykan atasy Durdy Baýramowyň ýagty ýadygärligi üçin öz netijeli oýny bilen haýran galdyryjy täsiri galdyrmak isleýär.  “Men Aşgabatda geçiriljek ýaryşlarda medal gazanmak isleýärin, atam muňa diýseň begenerdi” diýýän Jahan ýetmek isleýän üstünligi barada uly umyt bilen aýdýar.
Ýapyk binalarda geçirilýän tennis ýaryşlary Aşgabadyň Olimpiýa şäherjiginde ýerleşýän Tennis toplumynda 16-26-njy sentýabr aralygynda geçiriler.
Türkmen ýazyjysy Atajan Taganyň “Keseki” romany dünýäde iň köp okalýan kitaplaryň sanawynda.
Dünýä edebiýatynyň iň  belli romanlarynyň biri amerikan ýazyjysy Margaret Mitçeliň “Ýel bilen äkidilenler” (iňlisçe “Gone with the wind”) romanydyr. Eserde ABŞ-nyň günorta ştatlarynda 1860-njy ýyllarda bolan raýatlyk urşy hem ondan soňky wakalar barada  gürrüň  berilýär. Kitap 1930-njy ýylda çapdan çykdy. Şol ýylyň ahyryna çenli hem kitabyň bir million töwerek nusgasy satyldy. Bu roman üçin 1937-nji ýylda awtor “Pulitser” baýragyny aldy. Roman esasynda döredilen film bolsa on  gezek “Oskar” baýragyna mynasyp boldy. Ol kinematografiýanyň taryhynda iň meşhur esere öwrüldi. 37 dile terjime edilen roman otuz million nusgada okyja ýaýrady.
“Garri Potter”— bu iňlis ýazyjysy  Joan Rouling tarapyndan ýazylan romanlar toplumydyr. Kitaplarda  Hogwartsyň jadygöýlik mekdebinde okaýan Garri Potter hem onuň dostlary Germiona Grenjeriň hem-de Ron Uizliniň  başdan geçirmeleri barada gürrüň berilýär. 1997-nji ýylda “Garri Potter we filosofik daş" diýen ilkinji romanyň çap edilmeginden soňra kitaplar toplumy uly meşhurlyga hem  edebiýat hünärmenleriniň goldawyna eýe bolýar. Häzirki wagta çenli eser köp satylýan kitaplaryň arasynda iň ýokary orna  mynasyp boldy. Dünýäniň 80 diline terjime edilen kitaplar çagalar edebiýatynyň altyn gaznasyna öwrüldi. Romanlar esasynda  surata alynan sekiz bölümden ybarat kinofilm iň meşhur kino eserine öwrüldi. Ol romanyň döremeginiň taryhy şeýle: Mançestere gidip barýan  ýazyjynyň otlusy haýsydyr bir sebäbe göre ýolda dört sagat saklanmaly bolýar. Şonda ol özüniň jadygöýdiginden bihabar garaýagyzja, äýnekli oglan  barada kitap ýazmagy ýüregine düwýär. Ähli zat Garri Potteriň keşbini döretmek meselesinden başlanýar. Awtor kitaby öz gowy görýän kafesinde oturyp ýazýar. Eseriň ilkinji tomy uly şöhrat gazanýar. Awtor aýal maşgalalaryň arasynda iň kän galamhaky alan awtordyr. Ýazyjy  edebiýata goşan goşandy  üçin Britan imperiýasynyň “Hýugo” baýragyna mynasyp bolýar.
Has köp okalýan “onluga” girmegi başaran kitaplaryň biri hem 18-19 asyrlarda  ýaşan  iňlis ýazyjysy Jeýn Ostiniň “Tekepbir hem ters pikirli” atly söýgi romanydyr. Awtor ol kitaby 21 ýaşyndaka ýazyp gutarýar. Ýöne şol mahallar zenan maşgala kitap ýazsa ýazgarylýar eken. Ony diňe  Jeýniň öz kakasy goldapdyr. Awtor öz eserini iň ýakyn  ýoldaşlaryndanam gizläpdir. Aradan 15 ýyl geçenden soň Jeýniň kakasy gyzynyň adyny görkezmän eseri  çapa hödürleýär. Roman 1813-nji ýylda  kitap bolup çykýar, okyjylar hem edebi hünärmenler tarapyndan goldanylýar. Jeýne 110 funt galamhaky hem tölenýär. Roman esasynda birnäçe teleserial surata düşürilýär. Döredilen kino bolsa “Oskara” mynasyp bolýar.
Başga-da bir dünýä belli eser Erih Mariýa Remarkyň “Günbatar frontda öňki-öňkülik” romanydyr. Onda urşa  nälet okaman onuň gurbany bolan nesil hakda  aýdylýar. Ýaňy 18 ýaşyndaka urşa düşüp telim gezek ýaralanan, gabahatçylyklary öz gözi bilen  gören awtor başdan geçiren wakalaryny romana siňdirýär. Eser hut şonuň üçinem hakykata golaý bolup çykýar. Şonuň üçinem ol iň söýlüp okalýan  esere öwrülýär. Awtoryň uruş temasyndan ýazan eserleri 19 gezek ekranlaşdyrylýar. (Ýüzugra belläp geçsek, dünýä belli “Günbatar fronty” meşhur ýazyjymyz  Atajan Tagan 7 ýyl mundan ozal “Dünýä edebiýaty” žurnaly  üçin türkmen diline terjime etdi).
Detektiw žanrynyň klassygy hasap edilýän iňlis  ýazyjysy Artur Konan Doýluň “Şerlok Holmsyň  başdan geçirenleri” atly eseri bu žanrda ýazylan iň gowy eserdir. Ol 12 hekaýadan ybarat kitap 1892-nji ýylda çapdan çykýar. Onuň döremegine Edgar Ponyň üsti bilen meşhurlyk  gazanan detektiw žanry sebäp bolýar. Artur Doýl öz käri boýunça lukman bolsa-da edebiýat bilen gyzyklanýar. Awtoryň Jozef Bell atly lukman kärdeşi adam tanamakda ussatlygy bilen Şerlok Holmsyň  prototipiniň döremegine sebäp bolýar. Şol wagtlar Şerlok ady Angliýada giňden ýaýrapdyr Holms bolsa awtoryň işleýän ýeriniň ýerleşýän köçesiniň ady ekeni. Ýazyjy öz gahrymanlaryny Edgar Podan tapawutlylykda, ynsansöýer, ýüregi ýuka edip görkezipdir.
Meşhurlyk gazanýan eserler hakda türkmen edebiýatyna degişlilikde gürrüň etmekçi bolsak, Atajan Taganyň  bestsellere öwrülen “40 ýylda ýazylan kitap” essesini hem  söýlüp okalýan “Keseki” taryhy romanyny ýatlamalydyrys. Ýazyjynyň “Keseki” romany  bendilikde bolan Fransuz goşunynyň kapraly Gulibef de Blokwiliň “Türkmenlerdäki 14 aýlyk ýesirlik” hem, serbaz Muhammet Aly al-Hüseýniniň “Jeňgi merw” (“Merw jeňi”) ýatlamalary esasynda dünýä indi. Onuň döremegine awtoryň öz döwrüniň belli türkmen ýazyjylarynyň käbir taryhy wakalar baradaky  jedelini   aýdyňlaşdyrmak islegi sebäp bolýar. Ýazyjy  taryhy hakykaty ýüze çykarmak üçin  Moskwanyň “Harby taryhy arhiwinde” kän wagt ýitirýär. Şol sebäpli ele düşen  türkmenlere degişli  del  materiallaryň birnäçesi hem  ýazyjyny roman ýazmaga iterýär. Hatda ol romandaky maglumatlaryň nä derejede hakykata golaýdygyny derňemek üçin ýöriteläp Fransiýa hem  gidip, ýesirlikde bolan Blokwiliň iň ýakyn garyndaşy diplomat Žak Blokwili tapýar. Sowatly diplomatyň  kömegi bilen ýazyjy taryhy hasap edilen  maglumatlardaky nätakyklyklaryň üstüni açýar. Netijede türkmen  okyjylary tarapyndan gyzgyn garşylanan taryhy roman peýda bolýar. Onuň ilkinji powestlik nusgasy “Pereňli ýesiriň ýatlamasy” ady bilen ozalky “Sowet edebiýaty” žurnalynda peýda bolýar. Eseriň täzeden işlenip, “Keseki” ady  bilen roman görnüşine  geçirilen  nusgasy bolsa awtoryň “Serwi gelin”  atly eserler ýygyndysynda çap edilýär. "Keseki" esasynda döredilen spektakl indi 20 ýyl gowrak wagtdan bäri Aşgabadyň A.S.Puşkin adyndaky teatrynda tomaşaçylara görkezilýär.
“Keseki  1986-njy ýylda Moskwanyň “Sowet ýazyjysy” neşirýatynda 30,000 nusga  bilen, 1989-njy ýylda “Izwestiýa” neşirýatynda bolsa 265,000 nusga bilen aýratyn kitap edilip çykarylýar. Germaniýanyň “Masterpiýeses-ru” söwda belgili  neşirýaty “Kesekiniň” rus dilindäki nusgasyny bütindünýä onlaýn-internet kitap dükanlaryna ýaýradýar. Nýu-Ýorkuň “World voice” (“Dünýäniň sesi”) hepdelik gazeti “Kesekiniň” gysgaldylan nusgasyny öz okyjylaryna hödürleýär.
2012-nji ýylda Daşkendiň “jahon adabiýoty” žurnaly bir ýylky 5 sanynda “Kesekini” “Begona” ady bilen özbek dilinde  tutuşlygyna çap  edýär, 2015-nji ýylda  “Uzbekiston” neşirýaty “Bigänäni” aýratyn kitap edip çykarýar.
Häzirki wagtda roman fransuz diline terjime edilýär.
Türkmenistan 3x3 basketbol boýunça Aşgabat 2017-ä gatnaşyjylaryň sanawynda 1-nji we 2-nji setirleri eýeledi.
Ýapyk binalarda we söweş sungaty boýunça V Aziýa oýunlarynda zenanlaryň hem-de erkekleriň arasynda geçiriljek 3x3 basketbol ýaryşy boýunça türkmen milli topary ýaryşa gatnaşýanlaryň sanawynda 1-nji we 2-nji setirleri eýeländen soň, olardan gowy netijelere garaşylýar.
“A” toparynda bolan Türkmenistanyň zenanlar topary Mongoliýa we Siriýa Arap Respublika döwletleri bilen ýaryşar. “B” toparynda bolsa Indoneziýa, Taýland we Guam döwletleri ýaryşarlar.
Aşgabat 2017 oýunlarynda ýaryşjak 12 zenandan ybarat toparlar 3 türgenden ybarat bolan 4 topara bölünerler. “C” topary: Iordaniýa, Özbegistan we Kuk adalaryndan,  “D” topary bolsa Eýran Yslam Respublikasy, Hytaý Taýpeý we Owganystan döwletlerinden ybaratdyr.
Iki ýyldan bäri Türkmenistanyň milli zenanlar toparynyň kapitany bolup gelýän Aýna Gökowa toparyň güýçli depginde türgenleşýändigini, “Gün geçdigiçe biz şowly çykyş etmäge has-da golaýlaşýarys” diýen sözleri bilen beýan etdi.
Türkmenistanyň erkekler topary gatnaşýan 18 toparyň dünýä sanawynda 2-nji setirde bolup, “B” toparynda Liwan, Eýran Yslam Respublikasy, Täjigistan we Yrak döwletleri bilen garşylaşar. Dünýä sanawynda iň ýokarda bolan Gyrgyzystan Mongoliýa, Özbegistan, Nepal we Palestina bilen ýaryşarlar.
Galan beýleki 8 topar 4 türgenden ybarat bolan 2 topara bölünerlers. Iordaniýa, Katar, Samoa we Owganystan “C” toparynda bolar we Hytaý Taýpeý, Indoneziýa, Taýland we Guam bolsa “D” toparda çykyş ederler.
Toparlaryň hemmesi aýlawly ulgamda, ýagny biri-birleriniň arasyndaky ýaryş “utulan çykdy” görnüşde geçiriler. Ýeňiji toparlar çärýek finalda öz aralarynda ýaryşarlar.
Her çärýek finalyň ýeňiji topary ýarym finala gatnaşar, şeýle-de galan 2 topar altyn we kümüş medal üçin ýaryşarlar. Ýarym finalda utulan toparlar bürünç medaly gazanmak ugrunda ýaryşarlar.
Halkara basketbol federasiýasynyň 3x3 basketbol görnüşi boýunça menejeri Robert Riýblinger bu sport görnüşiniň Aşgabat 2017 oýunlarynyň sanawyna goşulmagy janköýerleriň sanyny artdyrjakdygyny belläp, şeýle diýdi: “3x3 basketbol ýörgünliligi boýunça dünýäde iň tiz ösýän toparlaýyn sportlaryň biri bolup durýar we bu Tokio şäherinde geçiriljek Olimpiýa oýunlarynyň sanawynda hem orun alandyr. Ýakynda geçiriljek Aşgabat 2017 oýunlary bolsa,  köp sanly halkara tomaşaçylary bu sporta gyzyklandyrmaga ajaýyp pursat bolar”.
Aşgabat 2017 oýunlary üçin toparlaryň ýerleri 1-nji awgustda Halkara Basketbol federasiýasy tarapyndan kesgitlener.
Çäreler 19-njy sentýabrdan başlap, 3x3 basketbol arenasynda geçiriler. 24-nji sentýabrda altyn medaly gazanmak üçin iň güýçli zenanlar hem-de erkekler toparlary özaralarynda ýaryşarlar.
Türkmenistanda COVID-19 sanjymy baradaky halkara şahadatnamany nireden almaly.
Türkmenistanda COVID-19 sanjymynyň alnandygy baradaky halkara şahadatnamany almak üçin birnäçe zerur resminamalary toplamaly bolýar.
Saglyk öýünden COVID-19 sanjymynyň alnandygy barada kepilnama almaly (asyl nusga we göçürme nusga);
Daşary ýurt biometrik pasporty (asyl nusga we göçürme nusga);
Türkmenistanyň raýatynyň pasporty (asyl nusga we göçürme nusga);
Hemişelik ýaşaýan ýerinden göçüp gidýän raýatlar üçin: göçüp gidiş haty, göçýäniň statusy, pasportundaky göçürme, daşary ýurt pasportyndaky wiza (asyl nusgalary we göçürme nusgalary);
Howa gatnaw peteginiň göçürme nusgasy.
COVID-19 sanjymy baradaky şahadatnamany bu sanjymyň ahyrky tapgyryny alanyňdan soň, resmileşdirip bolýar.
Bu halkara şahadatnamany Türkmenistanyň Saglygy goraýyş we derman senagaty ministrliginiň Döwlet sanitariýa we epidemiologik gullugynyň binasyndan alyp bolýar. Salgysy: Aşgabat ş., Gurbansoltan eje şaýoly, 48-nji jaý.
Döwlet sanitariýa we epidemiologik gullugyndan halkara şahadatnama alnandan soň, bu resminama  COVID-19 sanjymynyň alnan saglyk edarasyndan gerbli möhüri goýdurmak zerurdyr.
COVID-19 sanjymynyň alnandygy baradaky halkara şahadatnama daşary ýurtlara gitmekde gerekli bolan resminamadyr.
Türkmenistanda daşary ýurt diplomyny tassyklatmak üçin zerur resminamalaryň sanawy.
Türkmenistanyň çäginde daşary ýurt diplomyny we (ýa-da) daşary ýurt kwalifikasiýasyny ykrar etmek üçin zerur resminamalaryň sanawy. Diplomy tassyklamak üçin zerur resminamalaryň sanawy Belarus Respublikasyndaky Türkmenistanyň ilçihanasynyň resmi web sahypasynda çap edildi.
Arza - (Türkmenistanyň bilim ministrine ýüzlenýär) - 2 nusgada;
Türkmenistanyň Bilim ministrligine ministrliklerden ýa-da bölümlerden resmi hat (döwlet programmasy boýunça daşary ýurtlarda okan raýatlardan talap edilýär) - hatyň 1 asyl + 1 nusgasy;
Makullanan nusga boýunça şahsy maglumatlar - 2 nusgada;
4 surat 3 × 4;
— Doglan senesi bilen raýatyň doly ady;
— Okuwyň hünärini ýa-da ugruny görkezmek bilen, okuwyň we hünäriň ugruny görkezmek bilen, doly / doly däl okuwyň her indiki okuwyna geçmek baradaky sargytlar (san we senesi) bilen doly / doly däl okuwyň birinji ýylyna ýazylmak barada sargyt (san we sene) No.ok we senesi) okuwyň hünärini ýa-da ugruny görkezýän okuw meýilnamasynyň üstünlikli tamamlanmagy / doly özleşdirilmegi bilen baglanyşykly doly / doly däl okuw görnüşinden kowulmak barada; (hünäri ýa-da ugry üýtgedeniňizde, tabşyrmagyň tertibi (sany we senesi);
— Okuw gününiň / doly däl okuwyň hünäri ýa-da ugry boýunça okuw meýilnamasynyň kadaly möhleti;
— Diplomyň we diplomyň goşundylarynyň sany, berlen senesi we hasaba alyş belgileri;
— Uniwersitetiň guramaçylyk we hukuk görnüşi (döwlet / döwlete degişli däl);
— Döwlet resmi möhüri bilen kelläniň (rektoryň ýa-da wise-rektoryň) goly.
Bir uniwersitetden beýlekisine geçirilen ýagdaýynda, 4-nji bentde görkezilen maglumatlary öz içine alýan öňki uniwersitetden arhiw şahadatnamasyny tabşyrmaly (diňe diplomyň ýerine seriýa belgisini we akademiki resminamanyň hasaba alyş belgisini görkezmeli); (türkmen diline terjime bilen 2 nusgada);
Bir uniwersitetden beýlekisine geçirilen ýagdaýynda öňki uniwersitetden akademiki transkripsiýa tabşyrmaly (2 nusgada türkmen diline terjime edilip, akademiki resminamanyň nusgalary Türkmenistanyň döwlet notariusy tarapyndan tassyklanmaly. Asyl akademiki ýazgy ýok bolsa, akademik tarapyndan tassyklanan nusgalary tabşyrmaly. AC berýän ýa-da saklaýan edara);
Türkmen diline terjime edilen we Türkmenistanyň döwlet notariusy tarapyndan tassyklanan diplomyň bir nusgasy - 2 nusgada;
Türkmen diline terjime edilen we Türkmenistanyň döwlet notariusy tarapyndan kepillendirilen diplomyň bir nusgasy - 2 nusgada; (Mümkin bolsa, kredit ulgamy boýunça okan talyplar, uniwersitetden okuw karzlarynyň kesgitlemesi (şahadatnama birligi (bir karz bölümi ___ sagada deňdir) ýa-da bar bolsa diplom goşundysy) şahadatnamasyny iberiň;
Türkmenistanyň raýatynyň içerki pasportynyň ähli sahypalarynyň göçürmeleri - 2 nusgada;
Türkmenistanyň raýatynyň daşary ýurt pasportynyň ähli sahypalarynyň göçürmeleri - 2 nusgada;
Faýl bukjasy (20 sahypa bilen) + 1 aýratyn faýl;
Resminamalar welaýatlar we etraplar notariusy tarapyndan tassyklanylyp bilner;
Resminamalar welaýatlaryň we etraplaryň islendik terjime merkezlerinde terjime edilip bilner;
Resminamalar tabşyranyňyzda diplomyň asyl nusgasyny we diplom goşundysyny görkezmeli;
Ygtyýarnama bilen resminamalar gowşurylanda, diplomyň asyl nusgasy, diplomyň goşundylary, şeýle hem arza berijiniň içerki we daşary ýurt pasportlary we ygtyýarly şahsyň pasporty talap edilýär;
Zerur bolsa, Türkmenistanyň Bilim ministrliginiň saýlama komitetiniň daşary ýurtda okamagy bilen baglanyşykly raýatdan goşmaça maglumat talap etmäge hukugy bar.
Türkmenistanda demir ýol ulaglarynyň petekleriniň onlaýn satuwy barada käbir maglumatlar.
Biletleriň bahasy, el we ýan goşlaryň düzgüni we elektron biletlerden peýdalanmagyň usuly hakynda ýolagçylarymyz tarapyndan köp soralan soraglaryň içinden esasylaryny jogaplary bilen size ýetirmegi makul bildik. Aşakdaky soraglardan we jogaplardan özüňize gerek maglumaty tapyp bilmedik ýagdaýyňyzda "089" belgisine jaň etmek arkaly biziň bilen habarlaşyň!
Çagalar üçin bilet tölegsizmi?
Her uly adam öz ýanynda 5 ýaşa çenli bir çagany tölegsiz alyp gitmeklige hukugy bar. Eger ýanyndaky çaga sany birden kän bolan ýagdaýynda, beýleki çagalar üçin "Çaga" nyrhnamasy arkaly bilet almaly. Ýöne ýanyňyzdaky çaga tölegsiz bolan ýagdaýynda hem, bilet alanyňyzda öz ýanyňyz bilen çaganyň hem syýahat edýändigini beýan etmeli. Eger-de ýanyňyzda syýahat edýän çaga 5-10 ýaş aralygynda bolsa, onda her çaga üçin aýratynlykda "Çaga" nyrhnamasyndan bilet almaly. 10 ýaşdan uly çagalara doly bahadan bilet almaly.
Internet arkaly alynan elektron biletiň we kassadan alynan biletiň arasynda tapawut barmy?
Internet arkaly ýa-da kassadan alynan biletleriň ählisi şol bir güýje eýe. Internet arkaly ýa-da kassada satylýan biletleriň nyrhlary hem birmeňzeş.
Internet ulgamynda bilet ýok bolan ýagdaýynda kassada bar bolup bilermi?
Ýok. Sebäbi internet ulgamy we kassalar şol bir ulgama birikdirilen. Eger-de internet ulgamynda bilet tapmadyk ýagdaýyňyzda kassalara ýüz tutmak netijesiz. Eger-de kassalarda bilet ýok bolsa, onda internet ulgamyndan hem bilet tapyp bilmersiňiz.
Ýolagçy ýany bilen näçe kilogram goş äkidip biler?
Her ýolagça ýany bilen 100 kg çenli goş äkitmäge rugsat berilýär. Ýanyňyzdaky goş 100 kg geçen ýagdaýynda ýük goşlary hökmünde  hasaplanýar. 100 kg geçýän ýük bilen syýahat eden ýagdaýyňyzda syýahatyňyzdan öň ýük gatnawlary bölümine ýüz tutuň. Ýanyňyz bilen alyp gidýän goşlaryňyzyň her biriniň ölçegi 100x30x50 santimetrden geçmeli däl.
Kassadan ýa-da Internet arkaly alynan Elektron biletleri ulanmagyň düzgünleri nähili?
Internet arkaly alan bilediňizi kagyza çap etmek hökmanydyr. Kassalardan bilet alanyňyzda bilediňiziň çap edilen görnüşi size beriler. Bilediňizi haýsy şahsyýeti anyklaýan resminama arkaly alan bolsaňyz (pasport, doguluş hakynda şahadatnama, harby bilet) şol resminama bilen birlikde bilediňiziň çap edilen nusgasyny syýahatyňyz gutarýança ýanyňyzda saklamaly. Elektron bilediňiziň ýörite skaner arkaly hakykylygy barlanýanlygy sebäpli doly okaljak görnüşde çap etmegiňizi we zeper ýetirmezligi size ýatladýarys.
Ýolagçylaryň we el goşlaryň hasaba alynyşygy näçe wagt öňünden başlanýar?
Syýahatyňyzyň başlaýan wagty siziň elektron bilediňizde görkezilen. Ugramaly wagtyňyzdan iň azyndan 30 minut öňünden görkezilen wokzalyň ýada stansiýanyň ugraýan ýolagçylar bölüminde bolmagyňyzy ýatladýarys.
Küpe, plaskart we SW wagonlaryň arasynda näme tapawut bar?
Küpe wagonlarynyň her bölegi 4 ýolagçy (2 gatly orun) üçin niýetlenilen we her bölegiň koridora açylýan gapylary bar. Plaskart görnüşli wagonlarda her bölek 6 ýolagçy üçin niýetlenilen (3 gatly orun) we bölekleriň koridor bilen aralykda gapysy ýok.  SW wagonlar diňe 2 sany ýolagçy  üçin niýetlenilen we her bölegiň koridora açylýan gapylary bar.
Biletleri yzyna gaýtarmak mümkünmi? Yzyna gaýtarylan biletlerden tutumlar nähili?
Biletleri yzyna gaýtarmak mümkin. Yzyna gaýtarylan biletlerde tutumlar "Gidiş" we "Gaýdyş" biletlerine görä üýtgeýär.
- Ýol nyrhy we ätiýaçlandyryş nyrhy yzyna berilýär.
- Hyzmatlar üçin alynan 3 manat tutulýar.
- Ýol nyrhyndan 10% tutulýar.
- Hyzmatlar üçin alynan 3 manat tutulýar.
- Ätiýaçlandyryş nyrhy  yzyna berilýär.
- Ýol nyrhyndan 25% tutulýar.
- Hyzmatlar üçin alynan 3 manat tutulýar.
- Ätiýaçlandyryş nyrhy yzyna berilýär.
- Ýyl nyrhy we ätiýaçlandyryş nyrhy doly yzyna berilýär.
- Ýol nyrhyndan 25% tutulýar.
- Ätiýaçlandyryş nyrhy yzyna berilýär.
Türkmenistanda golaýda geçiriljek ilat ýazuwy barada nämeleri bilmeli?
«Ilat ýazuwy — 2022: Jebislik, Bagtyýarlyk, Röwşen geljek». Ine, hut şu şygar bilen 2022-nji ýylyň 17 — 27-nji dekabry aralygynda Türkmenistanda ilatyň we ýaşaýyş jaý gorunyň uçdantutma ýazuwy geçiriler. Bu köpçülikleýin çäräniň nyşany hökmünde türkmen halkynyň milli gymmatlyklaryna bolan sarpasyny alamatlandyrýan Türkmeniň ak öýi saýlanyp alyndy.
Türkmenistanyň ýaşaýjylary, şol sanda daşary ýurtlaryň raýatlary hem-de raýatlygy bolmadyk adamlar baradaky maglumatlary ýörite taýýarlygy geçen hünärmenler alyp bararlar.
Degişli maglumaty toplamak üçin hasaplaýjylar öýlere we jaýlara aýlanyp, her biri aýry-aýry kesgitlenen sowallary özünde jemleýän 4 sany kagyz boýunça maglumatlary belleýärler. Olaryň köp sanlysy ýaş aýratynlygy, milleti, jynsy, doglan ýeri we ýyly, raýatlygy, maşgala ýagdaýy, bilim derejesi, meşgullanýan işi hem-de girdeji çeşmesi diýen ýaly sosial-demografik häsiýete eýedir.
Hasaplaýjylaryň ýazuw depderçesinde ilatyň ýaşaýyş şertleri bilen bagly sowallar hem bardyr. Onda şeýle-de gurluş görnüşi, gurlan döwri, öýüň ýa-da jaýyň umumy meýdany, otaglaryň sany görkezilmelidir. Goşmaça hem ýaşaýyş jaýynyň hususy eýeçilik görnüşi, otaglarynyň sany, meýdany, jemagat hojalygy hyzmatlarynyň üpjünçiligi we internet toruna bolan mümkinçiligi dogrusynda maglumat bermeli. Mundan başga-da, ýazuwyň çäklerinde ýazgyda duranlygyna bagly bolmazdan öýde ýaşaýanlaryň sany hem-de olaryň maşgalabaşy bilen gatnaşygy görkezilmelidir.
Türkmenistanda ilatyň we ýaşaýyş jaý gorunyň uçdantutma ýazuwynyň sanly tehnologiýalaryň ulaylmagy bilen geçirilýändigini bellemek gerek (degişli programma üpjünçilikleri bilen üpjün edilen planşetler). BMG-niň Ilat boýunça Gaznasynyň (ÝUNFPA) ýardam bermegi netijesinde Türkmenistanyň Statistika baradaky döwlet komiteti planşetler arkaly döwlet komitetiniň merkezi serwerinde ýerleşýän maglumatlar goruna awtomatik usulda maglumatlary iberýän kompýuterler, kuwwatly serwerler hem-de toplaýjy ýatlar bilen üpjün edildi. Olar maglumatlaryň anyk bolmagyna hem-de hil babatda ygtybarly bolmagyna ýardam eder.
Bellenilmeli ýeri, ilat ýazuwy goraglydyr. Toplanyp alnynýan maglumatlar diňe anyklaşdyrylmadyk, umumy görnüşde peýdalanylar.
Ýazuw kagyzlaryny doldurmaga 20-30 minutdan uzak wagt gitmeýär. Olary doldurmak üçin hasaplaýjylar adamyň şahsyýetini we ýaşaýan ýeriniň salgysyny görkezýän resminamalary talap etmeýärler. Maşgalanyň ähli agzalary üçin maşgalabaşynyň özi hem jogap berip biler.
Türkmenistanda gündelik peýdaly “online” hyzmatlar.
Soňky wagtlarda ýurdumyzda sanly ykdysadyýete geçmek boýunça uly işler alnyp barylýar. Muňa mysal hökmünde, gündelik durmuşda ähli adamlara peýdaly bolup biljek, olaryň işlerini ýeňilleşdirjek “online” hyzmatlary okyjylarymyz bilen paýlaşmagy makul bildik.
Bu barada birnäçe makalalarymyzda agzap geçipdik. Gysgaça aýdylanda, “Internet-bank” hyzmaty bank kartlaryna baglanan bolup, islendik internete çykyşy bolan kompýuterlerden, ykjam enjamlaryndan karzy üzmek, aragatnaşyk hyzmatlary üçin tölegleri ýerine ýetirip bolýar.
Habar berişimiz ýaly, “Rysgal” PTB tarapyndan telekeçiler we edaralar üçin ýakynda “Internet-bank” hyzmaty işe girizilmegi meýilleşdirilýär.
“Aşgabat şäher telefon ulgamy” ÝGPJ-niň resmi web saýtynda her müşderi öz şahsy otagyna girip, AŞTU tarapyndan hödürlenýän internet, öý telefony, IPTV ulgamlarynyň hasabyny görüp biler. Şeýle hem, ýaňy ýakynda şahsy otagda bank karty arkaly “online” töleg tölemek mümkinçiligi döredildi, ýagny islendik adam bank kartynyň kömegi bilen, internet arkaly şahsy otagyndan ady agzalan hyzmatlara töleg edip biler.
Gysga wagtyň içinde meşhurlyga eýe bolan, “Türkmenhowaýollary”-nyň resmi web saýtyndan “online” görnüşde uçuş peteklerini satyn alyp bolýar. Bu barada hem makalalarymyzda ýazypdyk.
Ýaňy ýakynda işe girizilen bu hyzmat arkaly oturan ýeriňizden otlylar üçin petek satyn alyp bolýar. Bu hyzmatyň ykjam enjamlar üçin görnüşi hem bardyr. Resmi saýtda otlylaryň gatnaw tertibini, kassalaryň ýerleşýän ýerlerini hem görmek bolýar. Bu boýunça giňişleýin makala hem ýazypdyk.
Awtomenziliň resmi saýtyndan welaýatara we şäherara gatnaýan awtobuslaryň peteklerini “online” görnüşde satyn almak bolýar. Agzap geçilmeli aýratynlyklaryň ýene-de biri – petek satyn alnanda awtobusdaky ýeri hem saýlap bolýanlygy, ýagny ýolagçy hem petek, hem oturjak ýerini internet arkaly satyn alyp bilýär.
“Türkmenaragatnaşyk” agentliginiň we “Altyn asyr” ÝGPJ-niň hünärmenleri tarapyndan taýýarlanylan ykjam programma üpjünçilginiň kömegi bilen TMCELL hasabyna, “Türkmentelekom” EAK-yň internet hasabyna bank kart arkaly töleg geçirip bolýar. Bu barada şu makalada agzap geçipdik.
Şeýle hyzmatlaryň ornaşdyrylmagy ýurdumyzyň raýatlaryna amatlylyk döredýär. Adamlaryň kassa barmak, nobata durmak zerurlygy aradan aýrylýar, wagtlary tygşytlanýar, işleri ýeňilleşýär. Biz hem öz gezegimizde şeýle tehnologiki täzelikleri okyjylarymyz bilen paýlaşyp durarys.
Türkmenistanda halkara pasporty almak üçin gerekli resminamalar.
Türkmenistanyň raýatyna daşary ýurtlara gitmek üçin zerur bolan halkara pasporty 5 ýyl möhlet bilen berilýär. Bu resminama ýurduň çäginden daşyna çykan raýatyň şahsyýetini tassyklaýar. Şonuň üçin-de daşary döwlete gitmek isleýän raýat üçin bu pasporty almak hökmanydyr. Bu makalada biometriki pasporty almak ýa-da çalyşmak üçin gerek resminamalaryň sanawyny görkezýäris.
1.    Türkmenistanyň raýatynyň biometriki pasporty almak ýa-da çalyşmak üçin arzasy;
2.    30 mm x 40 mm ölçegli bir reňkli surat(yzy ak reňkde bolmaly);
3.    Türkmenistanyň raýatynyň pasporty(16 ýaşa ýetenler üçin);
4.    Dogluş hakynda şahadatnama(dogluş hakynda şahadatnamanyň ýa-da belliknamanyň saklamadyk ýagdaýynda raýatlyk ýagdaýynyň bellige alynmandygy hakynda resminama);
5.    Hemişelik ýaşaýan ýerinden 1 aýlyk möhleti bolan  kepilnama(ýurduň çäginden hemişelik ýaşamak maksady bilen daşary ýurda giden Türkmenistanyň raýatlary üçin bu resminama zerur däl);
6.    Daşary döwlete hemişelik ýaşamak üçin giden Türkmenistanyň raýatynyň şol ýurtda ýaşaýandygyny tassyklaýan resminama;
7.    Nika baglaşylandygy ýa-da bozulandygy hakynda şahadatnama we onuň nusgasy(raýatda bu resminamalaryň saklanmadyk halatynda raýatlyk ýagdaýynyň bellige alynmandygy hakynda resminama);
8.    Harby biledi ýa-da harby hasaba alyş resminamasy(harby borçlulygy bar raýatlar üçin), harby gullukçylaryň şahsyýetnamasy(65 ýaşdan geçen raýatlar üçin zerur däl);
9.    Harby gullukçylaryň degişli edarasynyň ýolbaşçysynyň rugsatnamasy we biometriki pasporty almaga güwä haty(6 aý möhlet bilen);
10.    Döwlet borçlarynyň tölenendigi hakynda töleg kagyzy;
11.    16 ýaşyna ýetmedik çagalaryň ene-atalarynyň pasportlary we nusgalary;
Çaganyň dogluş şahadatnamasynda onuň kakasynyň ady ejesiniň arzasy esasynda görkezilen ýagdaýynda nikalar öýi(ZAGS) tarapyndan ýa-da Türkmenistanyň daşary döwletlerde ýerleşýän diplomatiki wekilhanalarydyr konsullyk edaralary tarapyndan berilýän N#27 kepilnama;
Çaganyň ene-atasynyň ikisiniň ýa-da biriniň aradan çykan halatynda olaryň ýogalandygy hakynda şahadatnama we Türkmenistanyň raýatynyň pasportyny almak hakynda N#1 görnüşli arzasynyň nusgasy;
Ene-atanyň ikisi ýa-da biri hakynda hiç hili maglumat ýok bolan halatynda olaryň şahsyýeti hakynda maglumatyň ýokdugyny tassyklaýan resminama;
Ene-atanyň ikisiniň ýa-da biriniň ene-atalyk hukugyndan mahrum edilen ýagdaýynda olaryň ikisiniň ýa-da biriniň ene-atalyk hukugyndan mahrum edilendigini tassyklaýan resminama;
Ene-atanyň ikisiniň ýa-da biriniň raýatlygy bolmadyk ýagdaýynda raýatlygy bolmadyk ene-atanyň biriniň şahadatnamasy;
Ene-atanyň ikisiniň ýa-da biriniň azatlykdan mahrum edilen halatynda, onuň tussag edilendigini tassyklaýan resminama we pasportynyň nusgasy;
Çaganyň ene-atasynyň ikisiniň ýa-da biriniň Türkmenistanyň çäginden daşary ýurtlara hemişelik ýaşamaga giden halatynda, onuň pasportynyň nusgasy;
Çaganyň ene-atasynyň nikasynyň bozulan ýagdaýynda,  Türkmenistanyň çäginde hemişelik ýaşaýan ene-atanyň biriniň pasporty we beýleki biriniň pasportynyň nusgasy;
13.    Bar bolan halatynda 16 ýaşyna ýetmedik çaganyň ene-atasynyň ikisiniň ýa-da biriniň daşary ýurt(ýurtlaryň) pasporty(pasportlary);
14.    Wekiliň hukugynyň kanunylygyny tassyklaýan kanuny wekiliň resminamasy;
15.    Kanuny wekil bellenen raýatyň pasporty;
16.    Raýatyň şahsy maglumatlarynyň üýtgedilendigini tassyklaýan resminama;
Eger bu ýagdaý Türkmenistanyň çäginde bolsa, onda Türkmenistanyň Içeri işler ministrligi tarapyndan berlen pasportyň ýitirilendigi ýa-da ogurlanandygy hakynda kepilnama;
Eger bu ýagdaý Türkmenistanyň çäginden daşarda bolsa, onda daşary döwletiň degişli edarasy tarapyndan pasportyň ýitirilendigi ýa-da ogurlanandygy hakynda berlen kepilnama, şeýle hem Türkmenistanyň daşary döwletlerdäki diplomatiki wekilhanalarydyr konsullyk edaralary tarapyndan Watana dolanmak üçin berlen şahadatnama;
18.    Raýatyň barmaklarynyň yzyny almaga garşy görkezmeleri tassy;klaýan resminama ýa-da lukmançylyk kepilnamasy, şeýle hem pasport almak üçin ýüz tutan adamyň goly;
19.    Bar bolan halatynda beýleki daşary döwletiň(döwletleriň) pasporty(pasportlary) ýa-da olaryň ýerini tutýan resminama.
19¹. Türkmenistanyň Döwlet migrasiýa gullugynyň ulgamyna maglumatlar girizilenden soň, raýatyň resminamalarynyň asyl görnüşiniň elektron nusgasy(skanirlenen görnüşi) göçürilen elektron göterijiler olaryň eýelerine gowşurylýar.
Döwlet migrasiýa gullugynyň başlygynyň rugsady bilen kabul edilip bilner.
Türkmenistanda indi onlaýn tertipde ýerine ýetirip bolýan hyzmatlar.
Häzirki wagtda dünýäniň aglaba ýurtlarynda raýatlara berilýän hyzmatlar online tertipde hödürlenip başlandy. Hyzmatlaryň onlaýn teripde hödürlenmegi – hakyky wagt tertibinde oturan ýeriňizden günüň islendik wagtynda internet ulgamyna çykyşy bolan kompýuter ýa-da ykjam enjamlaryň üsti bilen dürli hyzmatlardan peýdalanmak mümkinçiligini döredýär. Biziň ýurdumyzda hem hödürlenýän onlaýn hyzmatlaryň sany günsaýyn artýar. Olardan birnäçesini şu makalamyzda agzap geçeris.
1. Gazetler we žurnallary okasyňyz gelýärmi? https://metbugat.gov.tm – bu saýtda gazetleri, žurnallary, kitaplary okap we özüňize alyp bilersiňiz. Şeýle hem Türkmen Döwlet neşirýat gullugyna degişli hyzmatlar barada maglumat alyp bilersiňiz.
2. Ykjam telefonyňyzyň hasabyny doldurmak isleýärsiňizmi? Tmcell.tm web saýtyndan, “Tmcell töleg” ykjam programma üpjünçiliginden, banklaryň “Internet-bank” we “Mobil-bank” hyzmatlaryndan peýdalanyp bilersiňiz.
3. Öý telefonyň, IPTV hyzmatynyň hasabyny bolsa http://agts.tv/, “Agts” ykjam programma üpjünçiligi, şeýle hem banklaryň “Internet-bank” we “Mobil-bank” hyzmatlary arkaly dolduryp bilersiňiz.
4. Gijäň ýary internet üçin töleg etmelidigi ýadyňyza düşdümi? Bu barada aýratyn wideo görnüşimiz we makalamyz bar. Olar bilen şu salgylarda tanşyp bilersiňiz.
5. Bankdan karz aldyňyzmy? Karz we onuň göterimleriniň tölegini elbetde “Internet-bank” we “Mobil-bank” hyzmatlarynyň üsti bilen onlaýn tertipde ýerine ýetirip bilersiňiz.
6. Ýol hereketiniň howpsuzlyk düzgünleri mydama berjaý edilmelidir. Ýol düzgünlerini bozan halatyňyzda PÝGG tarapyndan ýazylan jerimeleri “PÝGG jerime töleg” ykjam programma üpjünçiligi arkaly töläp bilersiňiz. Bu barada içgin öňki makalalarymyzda we wideomyzda gürrüň beripdik.
7. Dükan ýa-da bazara gidip söwda etmek indi hökman däl. Çünki söwdany indi “Nesip etsin” ykjam programma üpjünçiligi arkaly online görnüşde edip bolýar. Programmada onlaýn dükanlar bar. Harytlaryň we hyzmatlaryň bahalary amatly, eltip berme hyzmaty hem bar.
8. Talyplar üçin gowy täzelik! Okuwyňyzyň tölegini banka barmazdan Halkbankyň “Talyp tölegi” hyzmaty arkaly ýerine ýetirip bilersiňiz.
9. Ýurdumyzda bolup geçýän ähli täzelikleri gyzgyny bilen okasyňyz gelýärmi? Iň täze, iň gyzykly we iň ygtybarly habarlary onlaýn görnüşde günüň islendik wagtynda “Türkmenportal” habarlar portalynda okap bilersiňiz. Habarlar 3 dilde çap edilýär. Gysga wagtyň içinde meşhurlyga eýe bolan “Türkmenportalda” diňe habarlary däl, eýsem gyzykly makalalary, afişalary hem tapyp okap bilersiňiz.
10. Eger-de siz iýmit sargyt etmegiň ýa-da satyn almagyň aňsat usulyny gözleýän bolsaňyz, “Dostawka.Bar” onlaýn platformasyndan peýdalanyp bilersiňiz!
“Dostawka.Bar” platformasy her gün ýurduň dürli ýerlerini öz hyzmatlary bilen üpjün etmegiň ýollaryny we müşderiler üçin amatly bolan mümkinçilikleri gözleýär.
Müşderiler üçin hödürlenilýän hyzmatlaryň hatarynda edara-kärhanalar bilen-de hyzmatdaşlygy ösdürmegi göz öňünde tutýar.
"Dostawka.Bar" platformasynynyň aýratynlygy bolsa onyň esaslandyryjylary gündelik bu programmany ulanyjylaryň teswirleriniň we erkin pikir-garaýyşlarynyň esasynda bu programmany has-da kämilleşdirmek boýunça zerur işleri alyp barýarlar.
11. Boş wagtyňyzy peýdaly geçirmek isleýärsiňizmi? Onda siz üçin “Türkmenportalda” peýdaly wideolar bölümi hem döredildi. Täze döredilenine garamazdan, wideonyň tomaşyçylar auditoriýasy günsaýyn artýar, wideolaryň yzygiderli we dowamly bolmagy barada teklipler gelip gowuşýar. Wideolarda sowgatly baýraklar hem bar, olary sypdyrmaň! Belki siz hem baýraklaryň eýesi bolup bilersiňiz.
12. Aýdym-saz diňlemäni halaýarsyňyzmy? “Tmcell sazz” ykjam programma üpjünçiliginden peýdalanyp bilersiňiz. Programmany “PlayMarket” ýa-da “AppStoredan” alyp bilersiňiz. Bu ýerde aýdym-saz kitaphanasy örän uludyr.
13. Peýdaly sapaklar we wideolary şu ýerde https://turkmentv.gov.tm/getShow/188, şeýle hem https://turkmentv.gov.tm saýtynda göni ýaýlym wideolary, multfilmleri we aýdym-sazlary görüp bolýar.
14. Siz buhgaltermi? Onlaýn tertipde tölegleriňizi ýerine ýetirmek isleýärsiňizmi? “Rysgal” PTB öz müşderileri üçin “Internet-bank” hyzmatyny hödürleýär. Bu hyzmatyň adaty “Internet-bankdan” tapawudy – ýuridiki şahslar üçin niýetlenen bolmagy. “Rysgal” PTB-niň müşderileri indi banklyk buhgalteriýa işlerini oturan ýerlerinden onlaýn tertipde ýerine ýetirip bilýärler.
15. Dynç günleri maşgalaňyz bilen ýa-da dost ýarlaryňyz bilen gezelenç etmäni halaýarsyňyzmy? Nirä gitmeli? Nirede näme bolýandygy barada maglumatyňyz ýokmy? Onda size “Türkmenportal”  web saýtynyň “Afişalar” bölümi ýardam berer. Ol ýerde siz paýtagtymyzda we beýleki şäherlerde bolýan çäreler barada maglumat alyp bilersiňiz.
16. Siz telekeçimi? Dükanyňyz, söwda nokadyňyz barmy? Söwdaňyzy artdyryp, müşderileriňiziň sanyny giňeltmek isleýärsiňizmi? Onda “Ak tam bazary” web saýtyndan ýa-da “Ak tam bazary” ykjap programma üpjünçiliginden peýdalanyp bilersiňiz. “Ak tam bazary” – onlaýn dükanlaryň jemlenen platformasy. Öňler bu saýtda diňe gurluşyk harytlary hödürlenýän bolsa, häzirki wagtda bu ýerden islendik haryt we hyzmatlary tapmak bolar. Dükanyňyzy “Ak tam bazaryna” ýerleşdirdiňizmi? Platformada dükanlaryň sany günsaýyn artýar, haryt we hyzmatlarda yzygiderli aksiýalar bolýar. “Ak tam bazarynda” dükanyňyzyň internet sahypasyny açmak mugt. Bu ýerde islendik adam internet arkaly söwda edip biler.
17. Barjak ýeriňizi saýladyňyzmy? Teatra ýa-da sirke gitmekçimi? Onda size Türkmenistanyň Medeniýet ministrligi tarapyndan ýola goýlan “Türkmen teatrlary" ykjam programma üpjünçiligi kömek eder. Ulgamyň web saýt görnüşi hem bar. Oturan ýeriňizden teatrlar üçin petekleri, oturjak ýeriňizi, sahna barada maglumatlary alyp bilersiňiz.
18. Uçarda uçmagy meýilleşdirýäňizmi? “Türkmenhowaýollarynyň” web saýtyndan onlaýn petek satyn alyp bilersiňiz.
19. Ýaňy ýakynda çykan demirýollaryň wip wagonlary barada wideomyzy gödüňizmi? Sypdyrmaň! Şu salgydan görüp bilersiňiz. Eger-de demir ýol üçin petek satyn almak isleseňiz, “Türkmendemirýollarynyň”  web saýtyndan ýa-da ykjam programma üpjünçiliginden peýdalanyp bilersiňiz.
20. Biometriki pasport almak isleseňiz, arzany Türkmenistanyň Döwlet migrasiýa gullugynyň resmi web saýtynda dolduryp ýüz tutup bilersiňiz. Saýtda arzanyň ýagdaýy barada maglumaty (statusyny) bilmek mümkinçiligi hem bar. Web saýda girip barlap görüň.
21. Boş wagtlaryňyz onlaýn teleýaýlymlara tomaşa etmek isleýärsiňizmi? Altyn asyr Mobile TV ykjam programma üpjünçiligini “PlayMarket” ýa-da “AppStoredan” indirip, telefonyňyza gurnap bilersiňiz.
Türkmenistanda nähili awtoulaglary sürýärler.
Soňky on ýylda, Türkmenistanda ýeňil awtoulaglaryň sany güýçli deginde artdy. Ýollarda her-dürli awtoulag markalaryna duş gelse bolýar. Ykdysady nukdaý nazardan awtoulaglar, transport ulgamynyň herekediniň uly bölegini tutýar. Gysga aralyklarda bolsa ýük we ýolagçy daşamakda monopol hukuga eýe bolup, halk hojalygynda döreýän transport meselelerini çözmekde uly orny eýeleýär.
Türkmenistanlylar awtoulaglaryň haýsy markalaryny ileri tutýarlar we biziň ýollarymyzda awtoulaglaryň haýsy modellerine duş gelse bolýar ?
"Turkmenportal" internet saýtynyň "Awto" bölüminde awtoulag eýeleri tarapyndan bildiriş hökminde goýulan 17 741 sany awtoulaglaryň 43% -ni Ýaponiýanyň «Toyota» markasynyň tutýandygy anyklandy. «Toyota» awtoulagynyň biziň raýtlarymyzyň iň ileri tutýan we sany boýunça birinji oruny eýeleýän awtoulagydyr. Biziň bilişimiz ýaly «Toyota» köp sanly modellere bölünýär. 43 % içinde iň ýaýbaň modelleriň sanawy;
1966 - njy ýyldan şu güne çenli dünýäde, awtomobil gurluşygynyň taryhynda Toyota Corolla modeli iň köp satylan ýeňil awtoulaglaryň biridir.
Awtoulagyňyz üçin zerur awtoşaýlary tiz we amatly nireden tapyp bolar?
Türkmenistanda nähili döwlet kömek pullary berilýär.
Jemgyýetçilik kömek pullary – islendik döwletde jemgyýetiň hemişe gyzyklanýan temalarynyň biri. Ýaş aýratynlygy boýunça, kesel, maýyp, zähmete ukypsyz, eklençsiz, işsiz galan ýagdaýynda  we beýleki kanuny esaslarda raýatlar jemgyýetçilik üpjünçilige bolan hukugy Türkmenistanyň Konstitusiýasynyň 54-nji maddasynda beýan edilen. Eýsem jemgyýetçilik kömek pullary diýmek näme, olaryň nähili görnüşleri bar, esasan hem, olary nähili resmileşdirmeli?
2013-nji ýylyň 1-nji ýanwaryndan başlap, ilatyň sosial goragy baradaky Türkmenistanyň Kodeksi güýje girdi. Bu Kodeksde döwlet kömek pullaryna şeýle kesgitleme berilýär: döwlet kömek pullary – bu ilatyň jemgyýetçilik goragynyň döwlet ulgamynyň bir görnüşi bolup, raýatlaryň kömek pullary almak hukugy ýüze çykan ýagdaýynda olara pul tölegi  görnüşinde berilýär.
Başgaça aýdylanda, käbir ýagdaýlarda raýatlara döwletiň kanunda bellenen ýagdaýlarda maddy goldaw berilmegidir. Döwlet kömek pullary ilatyň diňe ýeňillikli toparyna däl-de, eýsem beýleki raýatlara hem berlip biler.
Jemgyýetçilik ähmiýetli hasaplanýan maşgala ahwalatlar (ýagdaýlar) ýa-da adatdan daşary ýagdaýlar ýüze çykanda adamyň durmuş ýagdaýyny ýokarlandyrmak üçin pul görnüşinde döwlet kömek pullary berýär. Döwlet kömek pullary bir gezeklik, şeýle-de belli bir wagtyň dowamynda yzygiderli hem berlip bilner.
Wagtlaýyn işini ýitirenligi sebäpli berilýän döwlet kömek pullary.
Göwreli we çaga dogurmak üçin döwlet ýeňillikleri;
Çaganyň dünýä inmegi bilen tölenýän döwlet kömek pullary;
Çaga seretmek üçin döwlet kömek pullary;
Maýyplyk üçin döwlet kömek kömegi;
Beýik  Watançylyk urşuna gatnaşyp gelip aradan çykanlaryň ýoldaşlaryna berilýän döwlet kömek pullary;
Döwlet sosial kömek pullary.
Umumy kesel, iş şikesleri (ýaralanmak), hünär hassalygy sebäpli işlemek ukybyny ýitiren we saglygy goraýyş edarasy tarapyndan berlen işe ukypsyzlyk kepilnamasyny tabşyran adamlar wagtlaýyn maýyplyk üçin döwlet ýeňilliklerinden peýdalanmaga haklydyr.
Aýallaryň göwrelilik we çaga dogurmak üçin döwlet ýeňilliklerinden peýdalanmak hukugy (eýeçiligiň görnüşine garamazdan, harby gullugy bilen baglanyşykly işden aýrylan, içeri işler edaralarynda işleýän we kärhanalaryň, edaralaryň ýatyrylmagy bilen işden çykarylanlar, eýeçiligiň görnüşi - işden aýrylan gününden başlap 3 aýyň dowamynda) 32 göwrelilik hepdesinden ybaratdyr. Göwrelilik we çaga dogurmak üçin döwlet ýeňilliklerini almak hukugynyň esasy, saglygy goraýyş edarasy tarapyndan berlen işe ukypsyzlyk şahadatnamasydyr.
Çaganyň enesi (kakasy) ýa-da hossary, çaga dünýä inende döwlet ýeňilliklerinden peýdalanmaga haklydyr. Perzentlige alnan çaganyň ejesine ýa-da kakasyna kömek pul tölenmedik bolsa, dört aýdan kiçi çagany perzentlige alan ene-atalar bilen birlikde.
Ejesi ýa-da kakasy aýyrylan, aradan çykan diýlip yglan edilen, ene-atanyň hukuklaryndan mahrum bolan, çäklendirilen ene-atanyň hukuklaryndan mahrum bolan, ýitirilen diýlip kabul edilen, ukypsyz (bölekleýin ukyply) diýlip ykrar edilen halatlarynda, çaga üç ýaşyna ýetýänçä hakykatdanam çaga ideg edýän beýleki garyndaşlary, saglyk sebäpli çagany hut özi ösdürip we goldap bilmeýänler, azatlykdan mahrum etmek jezasyny ýerine ýetirýän edaralarda höküm çykaryp bilmeýänler, çagany terbiýelemekden ýa-da hukuklaryny we kanuny bähbitlerini goramakdan ýa-da çagasyny bilim, lukmançylyk edaralaryndan we şuňa meňzeş edaralardan almakdan ýüz öwürýänler.
62 ýaşyna ýeten erkekler we 57 ýaşa ýeten we pensiýa almaga hukugy bolmadyk aýallar sosial ýeňilliklerden peýdalanmaga haklydyr.
18 ýaşyna ýetmedik maýyp çagalar;
hökmany pensiýa ätiýaçlandyrmasyna gatnaşmak möhleti bäş ýyldan az bolan çagalykdan maýyplar;
hökmany pensiýa ätiýaçlandyrmasyna gatnaşmak möhleti bäş ýyldan az bolan maýyplar.
Uruşda ölen ýa-da ýitirim bolanlaryň är-aýallary, Beýik Watançylyk urşuna gatnaşyp, söweşden gaýdyp gelenlerinden soň, urşa gatnaşan adamyň ýanýoldaşyna döwlet kömek pullaryny almaga hukugy bardyr.
Göwrelilik we dogum boýunça, şeýle-de wagtlaýyn işe ýarawsyz arz ediji/arz edýän adam döwlet kömek pullaryny almak üçin esasy iş ýeriniň iş berijisine ýüzlenmelidir.
Döwlet kömek pullarynyň beýleki görnüşlerini resmileşdirmek üçin Türkmenistanyň pensiýa gaznasynyň ýerli bölümine ýüz tutmalydyrlar.
Döwlet kömek puluny alýan şahs Türkmenistanyň çäginden çykan ýagdaýynda;
Döwlet kömek pullaryny alýan şahsa pensiýa haky bellenen ýagdaýynda;
Çaga üç ýaşa ýeten ýa-da ideg etmek üçin döwlet kömek puly bellenen çaga aradan çykan ýagdaýynda;
Lukmançylyk ýa-da jemgyýetçilik edaralary tarapyndan kesgitlenen maýyplyk möhleti dolan ýagdaýynda;
Türkmenistanda pensiýalaryň nähili görnüşleri bar.
Ýurdumyzyň raýatlarynyň pensiýa üpjünçiligine hukuklary Türkmenistanyň Ilaty durmuş taýdan goramak hakynda kodeksi bilen berkidilendir.
Pensiýa – ilaty durmuş taýdan goramagyň bir bölegi bolup, döwlet pensiýa ätiýaçlandyrmasy ulgamynda ätiýaçlandyrylan şahslara, ätiýaçlandyrylan halat ýüze çykanda tölenilýän pul görnüşindäki töleg.
ýaşy boýunça pensiýa;
gulluk ýyllary boýunça pensiýa;
hünär pensiýasy;
maýyplyk boýunça pensiýa;
ekleýjisini ýitirendigi boýunça pensiýa;
toplaýyş pensiýasy.
Toplaýyş pensiýadan başga, pensiýalaryň ählisi Türkmenistanyň Pensiýa gaznasynyň hökmany pensiýa ätiýaçlandyrmasy, hökmany hünär pensiýa ätiýaçlandyrmasy boýunça gatançlaryň hasabyna döredilen we beýleki çeşmelerden gelen serişdeleriň hasabyna maliýeleşdirilýär. Toplaýyş pensiýasy bolsa, toplaýyş pensiýa maýasynyň hasabyna maliýeleşdirilýär.
Ýurdumyzda bellenilýän pensiýalaryň her bir görnüşi üçin, erkek adamlara we aýal maşgalalara belli bir ýaş kesgitlenendir. Mysal üçin ýaşy boýunça pensiýa hökmany pensiýa ätiýaçlandyrmasyna gatnaşygy bäş ýyldan az bolmadyk, 62 ýaşy dolan erkek adamlaryň, 57 ýaşy dolan aýal maşgalalaryň hukugy bardyr. Gulluk ýyllary boýunça pensiýa gulluk döwri 25 ýyldan az bolmadyk we şol döwürde hökmany pensiýa ätiýaçlandyrmasyna hem-de hökmany hünär pensiýa ätiýaçlandyrmasyna gatnaşygy bolan, 52 ýaşy dolan erkek adamlaryň hem-de gulluk döwri 20 ýyldan az bolmadyk we şol döwürde hökmany pensiýa ätiýaçlandyrmasyna hem-de hökmany hünär pensiýa ätiýaçlandyrmasyna gatnaşygy bolan, 48 ýaşy dolan aýal maşgalalaryň hukugy bardyr.
pasportyň (ornuny tutýan resminamanyň) nusgasy;
çagalaryň dogluş hakynda şahadatnamalarynyň nusgasy we  olary sekiz ýaşyna çenli terbiýeländigine şaýatlyk edýän resminamalar (ýaşy boýunça pensiýa ir çykmaga hukugy bolan aýal maşgalalar üçin);
aýratyn döwürlerini tassyklaýan resminamalar;
zähmet depderçesiniň (ornuny tutýan resminamanyň) nusgasy;
Resminamalar tabşyrylandan soň on senenama gününiň dowamynda seredilýär. Türkmenistanyň Pensiýa gaznasynyň ýerli edarasy kärhanalardan, edaralardan, guramalardan ýa-da arhiwlerden goşmaça resminamalar we maglumatlar talap etmäge haklydyr.
Türkmenistanda peýdaly mobil goşundylaryň sanawy.
Häzirki wagtda ýurdumyzda sanly ykdysadyýetiň ösmeginiň çäklerinde, raýatlar üçin peýdaly boljak dürli görnüşli mobil goşundylary taýýarlanylýar we halka hödürlenýär. Raýatlarymyz olardan işjeň peýdalanýar. Makalamyzyň bu gezekki sanynda, Türkmenistanda iň peýdaly mobil goşundylarynyň gysgaça sanawyny taýýarladyk we olar bilen sizi tanyşdyrmagy makul bildik.
Indi Polisiýanyň ýol gözegçiligi gullugy üçin jerimeleri tölemäge artykmaç wagt sarp etmegiň geregi ýok. Munuň üçin “Google Play”-den “PÝGG” atly goşundyny ýükläp, ony mobil telefona gurnamak ýeterlikdir.
Bu goşundy Polisiýanyň ýol gözegçiligi gullugynyň jerimelerini onlaýn tölemek üçin ýörite döredildi.
Programmada sürüji we ulag barada ähli maglumatlar görkezilýär. Tölegiň kwitansiýasy mobil telefona SMS habary hökmünde gelýär.
“Şäherara bilet” − Türkmenistanyň şäherleriniň arasyndaky awtobus gatnawlary üçin biletleri onlaýn, öýden çykman almak üçin niýetlenen goşundy. Goşundyny peýdalanyp, kassasyz we nobatsyz hem-de islendik ugurlar boýunça şäherara gatnawlarynyň biletlerini satyn alyp bilersiňiz.
“Türkmen teatrlary” - Türkmenistanyň ähli teatrlarynyň we Döwlet sirkiniň peteklerini onlaýn satyn almak ulgamy. Goşundy hem “Google Play”, hem “AppStore”-da ýerleşdirilen. Goşundynyň kömegi bilen ýurdumyzyň islendik teatrlarynyň repertuarlary, oýunlar, oýunlaryň beýany ýaly maglumatlar bilen tanyşyp bilersiňiz, şeýle hem petekleri, oturjak ýeriňizi onlaýn görnüşde satyn alyp bilersiňiz.
“TTBilim” - ilkinji onlaýn okuw gollanmasy. “TTBilim” goşundysynyň üsti bilen tiz wagtda ulanyjylar öz bilimlerini bu platformanyň beýleki agzalary bilen paýlaşyp bilerler.
“TTBilim” goşundysy türkmen dilinde dürli temalar boýunça dürli peýdaly maglumatlary, prezentasiýalary, kitaplary, şeýle hem hukuk maglumatlaryny (kodeksleri, kanunlary), kazyýet tejribesini, geňeşmeleri, hukuk, maliýe, ykdysadyýet, buhgalteriýa we başga-da onlarça hünär ugurlaryna degişli okuw gollanmalaryny öz içine alýar.
“TTBilim” hem talyplar, hem mugallymlar we islendik bilim bilen gyzyklanýan adamlar üçin peýdaly goşundy. Bu ýerden islendik ders we islendik tema boýunça maglumatlary tapyp bilersiňiz.
“TTBilim” platformasy web-saýt görnüşinde hem elýeterlidir.
“Belet Video” goşundysy özünde dürli görnüşli, dürli temadaky wideo görnüşlerini jemleýär. Bu ýerde ulanyjylar öz ýaýlymlaryny döredip, dürli wideolar bilen paýlaşyp we görüp bilerler. “YouTube”-niň analogy diýsek ýalňyşmarys.
Filmler, multfilmler, teleseriallar, çeper filmler we dokumental filmler - her kim bu ýerde özi üçin gyzykly maglumat tapyp biler. “Belet Film” mobil goşundysy bilen ýolda ýa-da iş arakesmesinde elmydama tomaşa etmäge zadyňyz bolar. Filmleriň katalogy yzygiderli täzelenip, goşulyp durulýar. Goşundynyň web-saýt görnüşi hem bardyr.
“Boý Bodron” dermanhanasynyň müşderileri üçin taýýarlan ýörite mobil goşundysy. Bu goşundynyň üsti bilen dermanhanada dermanlaryň sanawy, bahasy, olar barada maglumatlar bilen tanyşmak bolar. Şeýle hem, goşundynyň üsti bilen derman satyn alyp, sargap bolýar. Eltip bermek hyzmaty hem göz öňünde tutulan.
“Türkmenpoçta” kompaniýasynyň taýýarlan goşundysy onlaýn görnüşde çapar çagyrmaga, sargytlaryň, iberilen ýükleriň statusyny görmäge, çapar barada maglumat almaga niýetlenen. Ýurdumyzyň islendik ýerine ýükleri, hatlary ibermäge amatly goşundy.
Tiz wagtda onlaýn görnüşde taksi çagyrmak üçin niýetlenen. Taksi çagyran wagtyňyz, taksiniň kartada hereket edýän ugruny, awtoulagy görmäge mümkinçiligiňiz bar. Öňünden ugur üçin hasaplanan töleg, dispetçere jaň etmek zerurlygy ýok, amatly we tiz.
Ýokarda beýan edilen goşundylaryň ählisini “Google Play”-den almak bolar, olaryň käbirleri “AppStore”-da hem ýerleşdirilen.
Siz haýsy goşundydan peýdalanýarsyňyz? Biz bilen paýlaşyň, biz hem okyjylarymyza ýetireliň.
Türkmenistanda plastmassa turbalarynyň önümçiligi.
Plastik turbalaryň önümçiligi Türkmenistanyň senagat pudagynda 2008-nji ýyldan bäri üstünlikli iş alyp barýan «Türkmen Senagat» kärhanasynyň esasy önümçilik ugry bolup durýar.
Hojalyk jemgyýetiniň ýolbaşçysy Maksat Bähbidow kärhananyň işini degişli pudakda täze önümleri bilen günsaýyn özgerýän bazaryň isleglerini öwrenmek bilen, ýurduň şäher gurluşyk çygryndaky işleriň gerimine laýyklykda ýola goýdy.
Türkmenistanda ýokary tehnologiýaly hem-de dünýä bazarynda bäsdeşlige ukyply bolan hususy önümçilik kärhanalarynyň ýüze çykmagy, döwlet-hususyýetçilik hyzmatdaşlygynyň yzygiderli ösdürilmegi turba zawodynyň döredilmegine esas bolup hyzmat etdi.
Häzirki wagtda Ahal welaýatynyň Ak Bugdaý etrabyndaky senagat zolagynda ýerleşýän zawodda dürli diametrli turbalar (16-dan 630 mm çenli), şol sanda kanalizasiýa we elektrik torlaryny gurmak üçin gasynlanan turbalar, şeýle hem açyk suw we gaz turbalaryny oturtmak üçin kiçi basyşly polietilenden turbalar (suw we gaz turbalary) öndürilýär.
Önümleriň tapawutly hil aýratynlyklary hökmünde olaryň uzak möhlete hyzmat edişini, çyglylyga durnuklylygy we ot alma, okislenmä garşylygy hem-de mehaniki agramlara ýokary garşylygy ýaly aýratynlyklaryny bellemek bolar.
Mundan başga-da, ekologiýa taýdan arassa we ýeňil materiallar turbalary gurmak işini ýeňilleşdirýär. 16-dan 32 millimetre çenli ululykda öndürilýän elektrik torlary üçin gasynlanan turbalar poslama we beýleki ýaramaz daşky gurşaw şertlerinden ygtybarly goralýar. Bu bolsa olaryň hyzmat ediş möhletini uzaldýar.
«Türkmen Senagat» hojalyk jemgyýetiniň önümlerine jemagat hojalygy çygrynda, gurluşykda we beýleki pudaklarda uly isleg bildirilýär. Turbalaryň harajat materiallary suw geçirijiler, tebigy hem-de suwuklandyrylan gaz bilen üpjün edilýän şäher we oba gaz üpjünçilik ulgamlary, ýyladyş ulgamlary üçin niýetlenip, dürli maksatly gurluşlarda we sarp ediş harytlaryny öndürmekde ulanylýar.
Kärhana önümleriniň çig malyny Balkan welaýatynyň Gyýanly şäherçesindäki Gyýanly polimer zawodyndan alýar. Kärhanada öndürilýän önümleriň içerki we halkara ülňülerine laýyk gelmegine ýokary derejede gözegçilik edilýär.
Turba zawodynda işleriň Germaniýanyň «KraussMaffei» haryt nyşanly ýokary tehnologik enjamlarynda alnyp barylýandygy uly önümçilik ähmiýetine eýe bolup, gasynlanan kanalizasiýa turbalary bu pudakda dünýäde öňdebaryjylaryň biri hasap edilýän we işleriň awtomatik usulda üpjün edilmegine ýardam edýän «Unicor» nemes kompaniýasynyň enjamlarynda öndürilýär.
Turba önümçiliginiň kuwwaty bir aýda 1800 tonna önüm öndürmek mümkinçiligine eýedir.
Önümçilik işiniň kadaly guralyşy, işçiler üçin döredilýän iş şertleri, olaryň sosial üpjünçiligi hem ýokary hilli önümleri öndürmekde uly orny eýeleýär. Zawodyň döredilmeginiň häzirki zaman enjamlarynda işlemek babatda ýörite okuwlary geçen 80 hünärmeni iş bilen üpjün etmäge mümkinçilik berendigini bellemek gerek.
Kärhana importyň ornuny tutýan önümlerini daşary ýurtlara hem eksport etmegi maksat edinýär. Turbalaryň ýokary hili, çeýe nyrh syýasaty we müşderilere aýratyn çemeleşmek, şeýle hem uzakmöhletleýin netijeli hyzmatdaşlyga ygrarlylyk bu ugurdaky işleri durmuşa geçirmäge mümkinçilik berýär.
«Türkmen Senagat» hojalyk jemgyýeti işini günsaýyn kämilleşdirmek bilen, öndürýän plastmassa turbalarynyň önümçiligini yzygiderli döwrebaplaşdyrýar we onuň gerimini giňeldýär, şeýle-de iş şertlerine täze tehnologiýalary ornaşdyrýar.
Kärhana önümçiliginiň gerimini giňeltmek bilen baglylykda häzirki wagtda Balkan welaýatynyň Jebel şäherçesinde kaliý sulfatyny, natriý sulfatyny we hlorowodorod kislotasyny öndürmäge niýetlenen uly döwrebap zawodyň gurluşygyny alyp barýar.
Ýeri gelende «Türkmen Senagat» hojalyk jemgyýetiniň önümlerine gyzyklanma bildirýänleriň turkmensenagat.com salgy boýunça kärhananyň resmi saýtyna girip goşmaça maglumat alyp bilýändigini ýatladýarys.
Türkmenistanda sürüjilik şahadatnamasyny çalyşmak: gerekli resminamalaryň sanawy.
Türkmenistanda sürüjilik şahadatnamasyny çalyşmak zerurlygy o diýen bir ýygy-ýygydan ýüze çykýan ýagdaýam däl. Muny raýat köp halatda 10 ýyldan bir gezek, diňe bu resminamanyň möhletiniň dolan ýagdaýynda çalyşýar.
Şahadatnamanyň möhletiniň dolmagyndan başga-da, sürüji ony birnäçe zerur bolan ýagdaýlarda çalyşmaly bolýar. Mysal üçin, şahadatnamanyň eýesiniň şahsy maglumatlarynda üýtgeşme ýüze çyksa, ýagny toýdan soň familiýasyny çalşan ýagdaýynda, şeýle-de ony ýitiren ýa-da oňa zeper ýetiren ýagdaýynda çalşyp biler.
Pasport we onuň nusgasy ( ýaşyna laýyklykda 25 hem-de 45 ýaşda düşen suraty ýelmenen bolmaly);
Sürüjiniň synag petegi;
Lukmançylyk barlagyny geçenligi baradaky kepilnamasy (№ 083 görnüşli);
Psihiki keseller we alkogolizme garşy merkezden kepilnama;
2 sany reňkli fotosurat (3x4 ölçegli);
Sürüjilik şahadatnamasy (Eger sürüjilik şahadatnamasy ozal bu ýerden alynmadyk bolsa, onda öňki alnan ýerinden tassyklaýyş resminamasyny almak zerurdyr);
Görkezilen nusgada ýazylan arza.
Başga ýagdaýlar bilen baglylykda sürüjilik şahadatnamasyny çalyşmak isleýän raýatlardan goşmaça başga resminamalar hem talap edilip bilner.
Türkmenistanda uly ýaşly adamlaryň adyny, familiýasyny ýa-da atasynyň adyny nädip üýtgetmeli.
Täze at (atasynyň ady, familiýasy) bilen pasport almagyň kynçylygy ýok. Ýeke-täk hökmany şert - ýaşyňyzyň 18-den uly bolmazlygy. Agzalan ýaşda siz adyňyzy, ataňyzyň adyny we familiýaňyzy islendik wagt öz islegiňize görä üýtgedip bilersiňiz.
Resminamalary nirä tabşyrmaly?
Familiýanyň, adyň we ataňyzyň adyny üýtgetmek hemişelik ýaşaýan ýeriňiz boýunça Türkmenistanyň Raýat ýagdaýynyň  namalar ýazgysynyň (RÝNÝ) guramalary tarapyndan amala aşyrylýar.
Haýsy ýagdaýlarda adyňy üýtgedip bolýar?
1. Gulaga ýakymsyz ýa-da aýdylmasy kyn bolan familiýany we(ýa-da) ady we (ýa-da) atasynyň adyny üýtgetmek;
2. Öz äri (aýaly) bilen bir familiýa götermek ýa-da nika bozulmagynda bu babatynda aýdylmadyk halatynda başdaky, nikadan öňki familiýa gaýdyp gelmek (birinji we soňraky nikalary baglanyşmagyndan öň);
3. Nikany bozmazdan ýa-da äriniň (aýalynyň) ölen ýagdaýynda başdaky, nikadan öňki familiýa gaýdyp gelmek (birinji we soňraky nikalary baglanyşmagyndan öň);
4. Atasynyň (enesiniň) familiýasyny götermek (eger atasynyň familiýasyny göterýän bolsa – enesiniň familiýasyna, eger enesiniň familiýasyny göterýän bolsa – atasynyň familiýasyny götermek);
5. Hem atasynyň hem enesiniň atalarynyň, kakalarynyň adyna görä familiýasyny üýtgetmek.
6. Öň atasynyň adyna “ogly”, “gyzy” sözleriniň goşulmagy ýa-da olary goşmazdan öz adyňy, soňra atasynyň adyny, ýa-da atasynyň adynyň ýa-da familiýasyny ýazmazdan atasynyň adyny üýtgetmek, başga familiýany ýa-da atasynyň adyny almaklyk;
7. Eger ogullyga/gyzlyga almak mümkinçiligi bolmadyk ýagdaýynda terbiýeleýän atalygynyň (ejeliginiň)/ öweý ene-atalarynyň familiýasyny götermek;
8. Milletine laýyklykda familiýasyny we (ýa-da) adyny we (ýa-da) atasynyň adyny götermek;
9. Üýtgedilýän ady hakykatdan göterýän bolsa, dogluş hakyndaky nama ýazgysynda görkezilen ady başga da çalyşmak;
10. Raýat ýagdaýynyň namalar ýazgysynda görkezilen familiýa we (ýa-da) ada we (ýa-da) atasynyň adyna, laýyk şahadatnamada ýa-da pasportda görkezilen familiýa we (ýa-da) ada we (ýa-da) atasynyň adyna laýyk getirmek islände we şonuň üçin şol resminamalarda getirilen familiýalaryň we (ýa-da) atlaryň we (ýa-da) atasynyň atlaryny üýtgetmek isleýär.
Familiýanyň, adyň, atasynyň adynyň üýtgedilmegi baradaky şahadatnama iki tarapyndan laminatlanan 103*148 mm ölçegli resmi kagyzy görnüşinde taýýarlanylýar. Resmi kagyz ýörite giloşirlenen gorag kagyzyndan taýýarlanylýar, onda suw belgileri bar, gorag torjagazy bilen örtülendir.
Öň we arka taraplarynda Türkmenistanyň Prezidentiniň Köşki şekillendirilen, onuň aşagynda türkmen haly gölleriniň reňkli şekili açyk gök reňkli fonuň üstünde ýerleşdirilen. Türkmenistanyň Prezidentiniň Köşginiň şekili açyk gök reňkinde, gümmeziň ortasy altynsöw sary reňkde, gümmeziň gyralary goýy gyrmyzy reňkinde,  çür depedäki baýdak ýaşyl reňkde şekillendirilen. Resmi kagyzyň  arka tarapynda açyk gök fonuň üstünde milli nagyşyň şekili ýerleşdirilen. Gorag torjagazlary tolkun şekilli ownuk öýjükli açyk gök reňkli gorag torjagazy emele getirýär. Şahadatnamanyň iki tarapynda hem diňe ultra melewşe şöhlelenmede görünýän flouressentiň ulanylmagy bilen ýasalan gorag elementi ýerleşdirilendir.
Resmi kagyzyň öň we arka tarapyndan türkmen we iňlis dillerinde “Adynyň, familiýasynyň, atasynyň adynyň üýtgedilmegi baradaky Şahadatnama” ýazgysy ýerleşdirilen.
• N_ belgili ýazgysy haýsy ýylda, aýda amala aşyryldy.
• Resmi kagyzyň aşagynda soňky ýazgynyň deňinde “M.P.” möhüri üçin ýer bar.
• Öň tarapynda nagyşyň üstünde “M” seriýanyň aňlatmasy we şahadatnamanyň belgisi ýerleşdirilen.
Maglumatlar Türkmenistanyň Adalat Ministrliginiň maglumatlary esasynda taýýarlanyldy.
Türkmenistanda VISA kart hasabynyň galyndysyny nädip barlamaly?
VISA we “MasterCard” töleg kartlarynyň galyndysyny diňe belli bir bankomatlarda barlap bolýar diýip pikir edýärdiňizmi? Onda okaň!
VISA we “MasterCard” töleg kartlarynyň galyndysyny ýurdumyzyň islendik bankomatlaryndan ýa-da belli bir telefon belgisine SMS ibermek arkaly hem barlap bolýar.
Galyndyny SMS ibermek arkaly barlamak üçin, kartyňyza SMS-habar hyzmaty birikdirilen bolmaly. Ol kart almak boýunça dolduran anketaňyzda görkezilýär. Eger siz SMS-habar hyzmatyny birikdirmegi kart alan wagtyňyzda anketaňyzda görkezmedik bolsaňyz, onda siz banka SMS-habar hyzmatyny birikdirmek üçin goşmaça ýüz tutmaly bolarsyňyz.
Karty bankomata salyň;
Dili saýlaň;
Kartyňyzyň PIN-koduny giriziň;
“Kartyň galyndysy” diýen ýazga basyň.
*Bankomat kartdaky ähli galyndyny görkezer, şol sanda depozit galyndysyny.
+0717 belgisine salgylanyp täze SMS dörediň;
Az salymdan kartyňyzyň galyndysyny görkezýän SMS geler.
Eger siz ýokarda görkezilen telefon belgisine SMS-habar hyzmatyny birikdirseňiz, kartyňyz boýunça tranzaksiýalar (hereketler) boýunça hem SMS habary alyp durarsyňyz.
Kartyňyz boýunça habarlary elektron poçtaňyza hem birikdirip bolýar. Munuň üçin siz arza ýazmaly bolarsyňyz. Üns beriň, kart almak boýunça dolduran anketaňyzda hem SMS-habar, hem elektron poçta-habar hyzmatlaryny birikdirip bolýandygyny ýatladýarys.
Türkmenistanda «Altyn Asyr» bank kartlarynyň  CVC koduny nädip tapmaly.
«Altyn Asyr» bank kartlary bilen hyzmatlar we satyn alnan harytlar üçin onlaýn tölegi amala aşyrmak üçin ýörite CVC kody (Kart tassyklaýyş kody) talap edilýär.
Ol kartlaryň arka tarapynda görkezilýär we suratda görkezilişi ýaly üç belgiden ybarat.
«Altyn Asyr» bank kartlary üçin CVC koduny Türkmenistandaky islendik bankomatda, şol sanda Aşgabat şäheriniň Hudaýberdiýew köçesinde ýerleşýän «Halkbank» paýdarlar täjirçilik bankynyň baş edarasynyň ýanyndaky bankomatlardan hem alyp bilersiňiz.
CVC kody bankomat üsti bilen almak üçin görkezmeleri şu ýerden göçürip alyp bilersiňiz ýa-da aşakdaky görkezmeleri ulanyp bilersiňiz.
Tehniki sebäplere görä kody alyp bilmeseňiz, kartyňyzyň hyzmat edilýän banky bilen habarlaşyp bilersiňiz.
Bankomatdan CVC koduny almaga ýüz tutmak üçin  görkezmeler.
Üns beriň: CVC kody üçin ýüz tutanyñyzda, ulanyjy «SMS habarnamasy» hyzmatyna birikdirilen bolmaly.
Üstünlikli ygtyýarnamadan soň, bankomatyň ekranynda elýeterli amallaryň menýusy bolan surat peýda bolýar. «Tölegler» diýen bölümi saýlaň;
Indiki penjirede «CVC kody» saýlaň;
Indiki ädimde, SMS habarlaryna ýazylanyňyzda görkezen telefon belgiňizi giriziň. CVC kody siziň belgiňize gelip gowşar.
Girizilen maglumatlaryň dogrudygyny barlaň we tassyklaň.
Türkmenistanda «Белое солнце пустыни» we beýleki meşhur filmleri nädip surata düşürdiler.
SSSR döwründe türkmen tebigaty dürli görnüşli meşhur filmleriň, şol sanda taryhy, fantastik we hatda ýumoristik äheňdäki filmleriň surata düşürilmeginde uly hyzmata eýe boldy. Dogrusy, bu ýerler ssenariýa laýyklykda, filmiň bütinleý dowamynda peýdalanylman, landşaft diňe ideýany has ýerlikli surata düşürmekde ähmiýetli boldy. Türkmenistan SSR-inde surata düşürilen filmleriň aglabasy sowet kinematografiýasynyň «altyn gaznasyna» girdi.
Bularyň hatarynda iň şowly çykan film hökmünde Wladimir Motylyň «Белое солнце пустыни» filmini görkezmek bolar. Ondaky wakalar Türküstanyň çägindäki abstrakt ýerlerde (20-nji asyryň başlarynda Merkezi Aziýa respublikalary şeýle atlandyrylypdyr) bolup geçýär. Deňizdäki tebigy sahnalar, şol sanda Saidiň halas edilýän sahnasy bolsa Hazar deňziniň beýleki kenarynda, Dagystanda (köpleriň pikir edişi ýaly Garagum çölünde däl) surata düşürildi. Ýöne häzirki wagtda bolmadyk Penjent obasynyň keşbi Türkmenistanyň ähli ýaşaýjylaryna çagalykdan bäri tanyş bolsa gerek, bu ýerler Gadymy Merwiň galyndylary — Soltan Sanjaryň mawzoleýi, Gyzgala galasynyň galyndylary, Baýramalynyň töweregindäki çöl we beýlekilerden ybarat.
Film surata düşürilişi maý aýynda, ýazda çölüň gülleýän mahalynda başlandy. Şol ýylyň gyşy sowuk we garly bolansoň, ýaz gelip, bu ýerleri bütinleý güller we otlar bilen örtdi, režissýora bolsa «çöl» peýzažy gerekdi. Bu ýerdäki artykmaçlyk edýän otlary ýygmak üçin bolsa iň ýakyn harby bölümiň esgerleri çagyryldy we birnäçe günüň içinde çukurlary şeýle bir gowy otladylar welin, bu ýer tomus aýynyň ortalaryndaky Garaguma meňzedi.
Wladimir Rogowoýyň «Офицеры» atly filmindäki basmaçylar bilen bolýan söweşleriň hem-de daglardaky dartgynly kowgularyň sahnalary Türkmenistanda, ýöne eýýäm Aşgabadyň golaýynda surata düşürildi. Has takygy, dagyň golaýynda ýerleşen Duşak obasy alpinistler we daga dyrmaşmagy halaýanlar üçin iň meşhur ýerleriň biri. Bu ýerde dyrmaşma diwarlary, ulaglar geçip bilmeýän ajaýyp gezelenç ýodalar, şeýle-de dag çeşmejikleri bar.
Bu filmde ussat aktýorlardan başga-da, tanymal türkmen suratkeşi Şamuhammet Akmuhammedow hem keşp janlandyrdy — ol Kerimiň roluny ýerine ýetirdi. Akmuhammedowyň eserlerini türkmen muzeýlerinde, Russiýada, Gazagystanda we Ýewropanyň hususy kolleksiýalarynda görmek bolýar. «Офицеры» filminden başga-da, ol «Смерти нет, ребята!» hem-de «Свет маяка» atly filmlerde çykyş etdi.
Türkmenistanda surata düşürilen filmlerden meşhurlygy boýunça üçünji orunda durýan — Georgiý Daneliýanyň «Кин-дза-дза» fantastik tragikomediýa fars filmidir. Balkanabatyň golaýyndaky bütinleý çöllük bolup ýatan, juda tekiz hem-de ösümliksiz ýer Plýuk planetasynyň apokaliptikden soňky landşaftlaryny şekillendirmek üçin iň amatly ýer bolup hyzmat edipdir.
Filmiň surata düşürilişi tomus paslynda, howanyň yssy mahaly bolup geçdi. Şeýle ýokary temperaturalara öwrenişmedik aktýorlar we surata düşüriş topary örän ýadapdyrlar. Henizem olary bu ýagdaýda Ýewgeniý Leonow öz degişmeleri ýa-da gülkünç hekaýalary bilen gyzyklandyrmagy başarypdyr. Mundan başga-da, resminamalardaky ýalňyşlyk sebäpli rekwizitleriň we bezegleriň bir bölegi hem-de  şol sanda meşhur pespelatlar — intergalaktiki kosmik gämi ýalňyşlyk bilen Aşgabada iberilmeginiň ýerine Wladiwostok şäherine iberilipdir. Ýöne surata düşürilýän ýeriň gapdalynda taşlanan harby howa meýdançasyndaky zibilden tapylan zatlar bolsa geýim hökmünde elementleriň ýerine örän üstünlikli peýdalanyldy.
1968-nji ýylda Sergeý Ýurskiniň baş keşbi janlandyran «Золотой теленок»  filmi (režissýory Mihaýil Şweýtser) Garagum çölünde bölekleýin surata düşürildi, ol gysga bölekde Ostap Bender millioner Koreýkony tutýar. Mundan başga-da, sýužetiň ssenariýasyna laýyklykda, wakalar ýene-de Türkmenistanda däl-de, eýsem Sibiriň sebitlerini häzirki Gazagystan we Gyrgyzystanyň çäkleri bilen birleşdirýän demir ýol şahasynyň Türksibiň gurluşygynda amala aşyrylýar. Şeýle-de bolsa, bu kadrlardan Garagum çölüniň tebigaty aýdyň görünýär.
Türkmen režissýory Hojaguly Narlyýewiň az tanalýan giçki sowet filmi «Mankurt» Türkmenistanda, Liwiýada we Türkiýede surata düşürildi. Aşgabadyň golaýyndaky Köpetdagyň eteginde çarwalaryň asuda oba hüjüm edip, baş gahrymany ele alyp, ony mankurt görnüşine öwren sahnalary döredildi. Sahnalaryň beýleki bölegi Liwiýanyň paýtagty Tripoliniň golaýynda we Türkiýäniň Antalýa şäherinde filme ýazgy edildi.
Türkmenistanda önümçilik we telekeçilik üçin karz nireden alyp bolýar.
Ýurdumyzda banklar tarapyndan telekeçiler üçin birnäçe görnüşli karzlar hödürlenýär. Olaryň görnüşleri, amatlyklary we aýratynlyklary barada maglumaty şu makalamyzda Siziň dykgatyňyza ýetireris.
Makala banklaryň resmi web-saýtlaryndaky maglumatlar esasynda taýýarlandy.
1. Türkmenistanyň “Daýhanbank” döwlet täjirçilik banky tarapyndan bu ugurda hödürlenýän karzlaryň görnüşleri bilen şu salgy boýunça tanyşyp bilersiňiz.
Bankyň resmi web-saýtynda görkezilşi ýaly, telekeçiler we hususy kärhanalar 10 ýyla çenli maýa goýum taslamanyň 85% çenli ýyllyk 5% bilen karzlaşdyrylýar, oba hojalyk önümlerini öndürijilere hem ýeňillikli karzlar hödürlenýär, önümçilik, hyzmat we ş.m. maksatly karzlar hem amatly şertlerde hödürlenýär. Ýyllyk göterim derejesi hem amatly ýagdaýda bolup durýar.
Karzlar nagt däl görnüşinde berilýändigi aýdylýar.
2. Türkmenistanyň Döwlet daşary ykdysady iş bankynyň telekeçiler üçin hödürleýän karzlary barada şu hem-de şu salgylarda okap bilersiňiz.
Görnüşi ýaly, bank tarapyndan kiçi göwrümli karzlar 30 müň manada çenli ýyllyk 10 göterim bilen 3 ýyllyk möhlete berilýär. Olar şu maksatlar üçin berilýär: önümçilik, oba hojalyk tehnikasyny satyn almak, maldarçylyk, ösümlikleri ýetişdirmek we ş.m.
Şeýle hem, oba hojalyk önümlerini öndürijiler üçin ýyllyk 1% göterim bilen 10 ýyla çenli möhlete we beýleki görnüşli karzlar hödürlenýär.
3. Türkmenistanyň “Türkmenbaşy” paýdarlar täjirçilik banky karzlary hödürleýär. Bank tarapyndan önümçilik, gurluşyk, gurluşyk we oba hojalyk tehnikalaryny satyn almak, oba hojalyk önümlerini öndürmek, maldarçylyk we guşçulyk üçin ýaly ýeňillikli karzlar hödürlenýär.
4. “Rysgal” paýdarlar täjirçilik banky tarapyndan kiçi we orta telekeçiler üçin önümçilik, gurluşyk, oba hojalyk we beýleki görnüşli karzlar hödürlenýär.
5. “Senagat” paýdarlar täjirçilik banky tarapyndan telekeçiler üçin hödürlenýän ýeňillikli karzlar şu salgyda. Bank oba hojalyk önümlerini öndürijiler üçin, oba hojalyk tehnikalaryny we enjamlaryny satyn almak üçin, önümçilik, gurluşyk, maldarçylyk we guşçulyk we beýleki karzlary hödürleýär.
6. Türkmenistanyň “Halkbank” paýdarlar täjirçilik banky hem ekerançylygy, maldarçylygy ösdürmek maksatly 3 ýyla çenli, 30000 manada çenli, 10% göterim derejede ýeňillikli karzlary hödürleýär.
7. Türkmen-türk paýdarlar täjirçilik banky tarapyndan önümçilik maksatly we kiçi göwrümli ýeňillikli karzlar hödürlenýär. Olar bilen şu salgyda tanyşyp bilersiňiz.
8. Türkmenistanyň “Türkmenistan” döwlet täjirçilik bankynyň hususy telekeçilere hödürleýän önümçilik we beýleki görnüşli karzlary hakynda şu salgyda okap bilersiňiz.
Ýokarda beýan edilenlere laýyklykda, ýurdumyzyň banklary tarapyndan telekeçiler üçin amatly we ýeňillikli, dürli görnüşli karzlar hödürlenýär, döwletimiz tarapyndan kiçi we orta telekeçiligi goldamak boýunça yzygiderli işler alnyp barylýar.
Önümçilik, oba-hojalyk, gurluşyk, maldarçylyk, guşçulyk we beýlekiler, islendik ugurda işlemek üçin ýurdumyzda telekeçiler üçin şertler göz öňünde tutulan.
Beýan edilenler boýunça karz almaga isleg bildirýän telekeçiler banklara ýüz tutup bilerler. Karzy resmileşdirmek üçin zerur bolan resminamalaryň sanawy banklaryň resmi web-saýtynda, ýokarda paýlaşan salgylarymyzda ýerleşdirilen. Şeýle hem, islendik bankdan karz almak üçin onlaýn görnüşde ýüz tutup bilýändigiňizi ýatladýarys.
Türkmenistanda öý internetiniň nyrhnamasyny nädip çalyşmaly?
2023-nji ýylyň 1-nji martyndan başlap, «Türkmentelekom» elektrik aragatnaşyk kompaniýasy we Aşgabat şäher telefon ulgamy Türkmenistanyň çäginde internetden peýdalanmakda nyrhnamalarynyň bahalaryny arzanladar hem-de aragatnaşyk ulgamynyň tizligini ýokarlandyrar.
1 mbit/sek — 150 manat;
2 mbit/sek — 180 manat;
4 mbit/sek — 230 manat;
6 mbit/sek — 280 manat.
512kbit/sek tizlikli nyrhnamadan peýdalanýan müşderiler awtomatik usulda 1 mbit/sek tizlige geçiriler.
Internet nyrhnamasyny iki usulda çalşyp bolýar.
Bu usul «Türkmentelekom» we AŞTU-nyň resmi saýtlarynda ýerleşdirilen «Şahsy otagy» gowy we düşünip ulanyp bilmeýän müşderiler üçin örän amatlydyr. Aragatnaşyk ulgamynyň merkezine baranyňyzda ýanyňyz bilen pasportyňyzy hem-de hyzmat şertnamasyny almagy ýatdan çykarmaň. Merkezi edarada öý internetiniň nyrhnamasyny çalyşmak üçin arza ýazmalydyr. Nyrhnama girizilen üýtgeşmeler geljekki aýyň 1-inden ýola goýlup başlanar. Ýagny, siz arzaňyzy 28-nji fewralda ýazan bolsaňyz, onda nyrhnama aýyň 1-inden başlap hasaplanylýar.
Eger siz nyrhnamany oturan ýeriňizden, hiç bir ýere gidip arza ýazmazdan çalyşmak isleýän bolsaňyz, onda muny «Şahsy otagyň» kömegi bilen edip bilersiňiz.
Ilki bilen, hyzmatlary we gurluşlary dolandyrmak üçin AŞTU-nyň saýtyndaky «Şahsy otagda» hasaba alynmaly. «Şahsy otaga» girmek üçin PIN belgini almakda bolsa öý telefonuňyzdan 084 belgä jaň edip, berlen PIN belgini degişli öýjüge ýazyň. Soňra «Şahsy otaga» giriň. Mundan soň bolsa, telefon belgisi görkezilen sahypa çykar we şol ýerde hem «Nyrhnamany çalyşmak» diýen salgylanma basmaly. Täze nyrhnamalary özünde jemleýän täze sahypa ýüklener. Bu ýerden özüňize gerek bolan nyrhnamany saýlap, «Çalyşmak» düwmesine basmaly. Görnüşi ýaly, munda bary-ýogy birnäçe düwmä basmak arkaly hiç bir ýere gitmezden nyrhnamany çalyşmak bolýar.
Edil şunuň ýaly mümkinçilikler «Türkmentelekom» EAK-yň resmi web saýtynda hem elýeterlidir.
Internetiň nyrhnamasyny çalyşmak üçin 1 manat möçberinde ýygym tutulýar.
Eger täze nyrhnama geçirilmeli hasabyň möçberi kesgitlenen tölegiň bahasyna ýetmeýän bolsa, onda interneti birikdirmek üçin hasaby doldurmak maslahat berilýär.
Türkmenistanda ýaş çatynjalar üçin karzy nireden alyp bolýar.
Ýurdumyzyň banklary tarapyndan pul-karz syýasatyny ösdürmek, raýatlara hödürlenýän hyzmatlary artdyrmak, karzlaryň görnüşlerini köpeltmek boýunça yzygiderli işler alnyp barylýar.
Banklar tarapyndan ýaş çatynjalara birnäçe ýyllaryň dowamynda ýeňillikli karzlar hödürlenýär. Bu görnüşli karzlaryň esasy maksady ýaşlara durmuş guranda döwletimiz tarapyndan öý goşlaryny, hojalyk harytlaryny satyn almaga  ýardam bermek bolup durýar.
Ýaş çatynjalara ýeňillikli karzlar 3 ýyla möhlet bilen, 6000 manada çenli, 1% derejede berilýär.
Şu makalanyň üsti bilen, ýaş çatynjalar üçin karzy haýsy banklardan alyp bolýandygy barada maglumaty Siziň dykgatyňyza ýetirmegi makul bildik.
Maglumatlar banklaryň resmi web-saýtlary esasynda taýýarlandy.
Bellik: resmi web-saýtlarynda şu görnüşli karzlar boýunça maglumat berilmedik banklardan telefon üsti bilen bu barada jaň edip gyzyklanyp bilersiňiz.
Şeýle hem, häzirki wagtda ýurdumyzyň banklarynyň web-saýtlary arkaly karzlary resmileşdirmek boýunça onlaýn görnüşde ýüz tutup bolýandygyny ýatlatmak isleýäris. Onlaýn görnüşde ýüz tutma – hem siziň, hem bank işgärleriniň wagtyny tygşytlar, tiz we amatly bolar. Bu barada biz şu makalamyzda ýazypdyk.
Eýsem, indiki makalalarymyzda banklaryň haýsy hyzmatlary barada ýazalyň? Karzlaryň nähili görnüşleri barada aýdyp geçeliň? Biziň elektron poçtamyza ýazyň, biz hem öz gezegimizde täze we gyzykly makalalarymyzy siz bilen paýlaşaly.
Türkmenistanly internet-ulanyjylar üçin ykjam programmalaryň sanawy.
Aşakdaky sanawda getirilen ykjam programmalar Türkmenistanda internet ulanyjylar üçin ýörite işlenip düzülendir we köpdürli dükanlaryň, marketleriň, döwlet edaralarynyň hyzmatlaryndan baş çykarmaga, onlaýn bilim almaga hem-de peýdaly maglumat toplamaga ýardam etjek has zerur we meşhur bolan ykjam programmany saýlap almaga  kömek eder.
E-bilim – Türkmenistanda onlaýn bilim almak üçin ilkinji gurşaw. Dürli sapaklar we ugurlar boýunça bilim almaga, şol bir wagtda öz bilimleriňi we okatmak boýunça usulyýetleriňi paýlaşmaga mümkinçilik berýär. Işläp düzüji – E-bilim. Ykjam programma «Google Play-de» elýeterlidir, reýtingi – 4,1, ýüklenen sany – 10 müňden gowrak.
Germew – iňlis dilini Beginner derejesinden başlap, Advansed derejesine çenli ähli bilim derejelerinde öwrenmek üçin ykjam programma. «Google Play-de» reýtingi – 4,4, ýüklenen sany – 5 müňden gowrak. Işläp düzüji Isa Annamyradow.
TTBILIM – taýyn referatlaryň, kitaplaryň, prezentasiýalaryň arhiwi. Ykjam programmany işläp düzüji «Türkmen-tranzit» HJ, «Google Play-de» reýtingi – 2,9, ýüklenen sany – 1 müň.
Ykdysady Sozluk – maliýe-ykdysady adalgalaryň sözlügi. Türkmen dilinde 380-den gowrak ykdysady, bank we maliýe adalgalaryň düşündirişini saklaýar. Müňden gowrak adam ýükledi, «Google Play-de» reýtingi – 4,5, ykjam programmany işläp düzüji «Türkmen-Tranzit» HJ.
Kitaphana – özünde türkmen dilindäki kitaplary, ylmy we çeper edebiýatlary, mekdep maksatnamasyna degişli kitaplary, ýokary okuw mekdepleriniň talyplary üçin edebiýatlary, mugallymlar üçin gollanmalary, sapaklaryň ýazgylaryny we köp sanly serişdeleri saklaýar. «Google Play-de» reýtingi – 4,6, ýüklenen sany – 100 müňden gowrak.
TTDictionary – Rusça-türkmençe we Türkmençe-rusça onlaýn sözlük. Düzüminde 165 müňden gowrak söz saklaýar, sözi sesli aýtmak mümkinçiligi, gözleg üçin filtr, saýlananlara goşmak mümkinçiligi bar. «Google Play-de» reýtingi – 4,5; ýüklenen sany – 100 müňden gowrak.
Turkmenportal – Türkmenistanda we onuň daşynda meşhurlyk gazanan maglumat çeşmesiniň ykjam programmasy. Işewürlikdäki, jemgyýetçilik ulgamyndaky, medeniýetdäki iň täze habarlara dowamly elýeterlilik. «Google Play-de» reýtingi – 4,6; ýüklenen sany – 100 müňden gowrak. «App Store-de» ýükläp almak üçin salgysy. Işläp düzüji – «Turkmenportal» HJ.
Duralga – Aşgabatda hereket etmek we ugruňy kesgitlemek üçin ykjam programma, ähli şäheriçi duralgalary we jemgyýetçilik ulagynyň ugurlary baradaky maglumaty özünde saklaýar. «Google Play-de» reýtingi – 3,3; ýüklenen sany – 10 müňden gowrak. Işläp düzüji «Turkmenportal» HJ. «App Store-de» elýeterlidir.
Şäherara bilet– Türkmenistan boýunça şäherara awtobus gatnawlarynyň ýolagçy peteklerini satyn almak üçin ykjam programma. «Google Play-de» reýtingi – 2,7. Ýüklenen sany – 10 müňden gowrak. Işläp düzüji «Turkmenportal» HJ.
Onlaýn taksi – şäheriň islendik nokadyna onlaýn taksi çagyrmak gullugy. «Google Play-de» reýtingi – 3,2; ýüklenen sany – 500-den gowrak. Işläp düzüji «Turkmenportal» HJ. Ykjam programma «App Store-de» ýüklap almak üçin elýeterlidir.
Saray – internet söwda gurşawy, satyn almak-satmak baradaky bildirişleri ýerleşdirmek, otly we uçar peteklerini onlaýn görnüşde satyn almak, şeýle hem jerimeleri we birnäçe hyzmatlar üçin tölegleri tölemek mümkinçiligi döredilen ýer. «Google Play-de» reýtingi – 3,2; ýüklenen sany – 100 müňden gowrak. «App Store-de» elýeterlidir.
Alem TV – IPTV-ni enjamlar (smartfon, planşet) arkaly görmäge mümkinçilik berýän ykjam programma. Türkmenistanyň çäginde hereket edýär we diňe ýurduň içinde görkezilýän teleýaýlymlar boýunça işleýär. «Google Play-de» reýtingi – 2,0; ýüklenen sany – 50 müňden gowrak.
HorjunTV – çeper we dokumental filmlere, köp bölümli filmlere, multfilmlere, şekilli aýdymlara, gülküli we bilim beriji gepleşiklere tomaşa etmek, sport we tehnologiýalar dünýäsiniň täzelikleri bilen tanyşmak üçin niýetlenen ykjam programma. «Google Play-de» reýtingi – 4,2; ýüklenen sany – 1 milliondan gowrak. Işläp düzüji «Ykjam Aragatnashyk» HJ.
Belet Film – filmlere, köp bölümli filmlere, multfilmlere, dürli ugurly gepleşiklere tomaşa etmäge mümkinçilik berýän onlaýn-kinoteatr. Ykjam programmanyň «Google-da» reýtingi – 3,9; ýüklenen sany – 100 müňden gowrak. Işläp düzüji – JAN tehnologiýa. «App Store-de» we web-nusgada elýeterlidir.
TMCell töleg – gapjyk hökmünde «Altyn Asyr» bank kartlaryny ulanyp, öýjükli telefonlaryň hasabyny artdyrmak üçin ykjam programma. «Google Play-de» reýtingi – 3,5; ykjam programmany 500 müňden gowrak adam ýükledi. «App Store-de» ýüklap almak üçin salgysy.
Çapar – «Türkmenpoçta» poçta aragatnaşyk kompaniýasynyň ykjam programmasy. Ýurduň ähli künjegine bukjalary ibermek üçin çaparçylyk hyzmatyndan peýdalanmaga, PÝGG-niň jerimelerini, ýaşaýyş jaý hyzmatlarynyň we aragatnaşyk hyzmatlarynyň töleglerini tölemäge mümkinçilik berýär. «Google-da» reýtingi – 4,1; ýüklenen sany – 10 müňden gowrak. «App Store-de» elýeterlidir.
Tmcell Sazz – türkmen, rus we daşary ýurt aýdymlaryny («Altyn Asyryň» abonentleri üçin) onlaýn görnüşde diňlemek üçin niýetlenen ykjam programma. Düzüminde 300 müňden gowrak aýdym saklaýar. «Google Play-de» reýtingi – 3,1; ýüklenen sany – 50 müňden gowrak. «App Store-de» ýüklap almak üçin salgysy.
Ýoda Restoran – tagamlary öýe sargyt etmek mümkinçiligi bolan Aşgabatdaky restoranlaryň we kafeleriň jemlenmesi. «Google Play-de» reýtingi – 4,4; ýüklenen sany – 1 müňden gowrak.
Goozle – mobil enjamlar arkaly harytlary saýlamaga we onlaýn usulda satyn almaga, şeýle hem dürli internet gurşawlardaky harytlaryň bahalaryny deňeşdirmäge mümkinçilik berýär. Web-nusgada elýeterlidir. «Google Play-de» reýtingi – 4,5; ykjam programmanyň ýüklenen sany müňden gowrakdyr.
Dostawka.Bar – restoranlardan we kafelerden naharlary eltip bermek üçin ykjam programma. Aşgabatda we bütin Türkmenistan boýunça hereket edýär. Ykjam programmanyň ýüklenen sany 10 müňden gowrakdyr, «Google Play-de» reýtingi – 3,9.
Pamador – restoranlardan we kafelerden naharlary eltip bermek üçin ykjam hyzmat gullugy. «Google Play-de» reýtingi – 3,8. Ýüklenen sany – 1 müňden gowrak. «App Store-de» elýeterlidir.
TmKontakt – telefon maglumatnamasy. Bütin Türkmenistan boýunça dermanhanalaryň, demir ýol menzilleriniň, howa menzilleriniň, kafeleriň we restoranlaryň, banklaryň, lukmançylyk we beýleki edaralaryň telefon belgilerini özünde jemleýär. «Google Play-de» reýtingi – 4,2; ýüklenen sany – 50 müňden gowrak. Işläp düzüji Myrat Gurbanow.
Türkmenistanyň Jenaýat kodeksi – Türkmenistanyň kanunlarynyň türkmen we rus dillerindäki ýygyndysy. Ykjam programmany internete birikmezden peýdalanyp bolýar. «Google Play-de» reýtingi – 4,0; 50 müňden hem köp gezek ýüklendi.
Ependi şorta sözleri – Hoja Nasreddin (Ependi) hakyndaky halk degişmeleriniň we gülküli kyssalaryň ýygyndysy. «Google Play-de» reýtingi – 4,0. Ykjam programma 10 müňden hem köp gezek ýüklendi.
Türkmenistanyň Zähmet kodeksi– Ykjam programmanyň mümkinçilikleri internete birikmezden hem elýeterlidir, düşnükli iki dildäki interfeýs (türkmen/rus), bellik etmek, maddalaryň ady boýunça gözleg etmek mümkinçiligi göz öňünde tutulandyr. «Google Play-de» reýtingi – 4,4; 10 müňden hem köp gezek ýüklendi.
TMCARS – hususy şahslar, telekeçiler we kompaniýalar üçin wirtual «bildiriş tagtasy». Söwdanyň we hyzmatlaryň ähli ugurlary göz öňünde tutulandyr. Interfeýs türkmen we rus dillerinde işlenip düzülendir. «Google Play-de» reýtingi – 4,5. Ykjam programma 1 milliondan hem köp gezek ýüklendi.
Türkmenistanyň 2018 dünýä çempionatyna we 2019 aziýa kubogyna gatnaşmaga mümkinçilikleri.
Dünýä çempionaty: haýsy materikden näçe topar gatnaşýar?
Şu wagtky düzgüne görä, Futbol boýunça dünýä çempionatyna 32 milli ýygyndy gatnaşdyrylýar.  Şolaryň arasynda ýer eýeleri hem bar. Dünýä çempionaty näçe döwletde geçirilýän bolsa (mysal üçin, 2014-nji ýyldaky çempionat Polşada we Ukrainada geçirildi) ýer eýeleri üçin şonça hem ýer aýrylýar. Tä 2006-njy ýyldaky çempionata çenli öňki çempionyň nobatdaky çempionata awtomatiki usulda gatnaşmagy däp bolup gelýärdi. Soňra bu däp aradan aýryldy. Ýer eýelerinden başga ähli milli ýygyndylar dünýä birinjiligine gatnaşmak üçin saýlama tapgyrlardan geçmeli boldular.
Dünýä çempionatyndan öň her bir yklymda saýlama tapgyrlaryň duşuşyklary geçirilýär. Ahyrky netijede iň güýçlüler dünýä çempionatyna gatnaşmaga hukuk gazanýar. Ýöne dünýä çempionatyna gatnaşýan döwletleriň sany yklymlara görä deň däl. Biz muny 2010-njy ýylda Günorta Afrika Respublikasynda geçirilen dünýä çempionatynyň mysalynda görkezmek isleýäris. Çünki ähli dünýä çempionatlarynda, esasan, şu sanlar saklanylýar.
UEFA-dan (Ýewropa) 13 milli ýygyndy;
CAF-dan (Afrika) 5 milli ýygyndy we ýer eýesi GAR;
AFC-dan (Aziýa) 4 milli ýygyndy;
AFC we OFC (Okeaniýa) pley-of duşuşygyndan 1 milli ýygyndy;
CONMEBOL-dan (Günorta Amerika)  4 milli ýygyndy;
CONCACAF-dan (Demirgazyk we Orta Amerikadan) 3 milli ýygyndy;
CONMEBOL bilen CONCACAF-yň pleý-ofyndan 1 milli ýygyndy gatnaşdy.
Aziýa sebiti boýunça saýlama duşuşyklar jemi 4 tapgyrdan ybaratdyr.
Birinji tapgyrda FIFA-nyň reýtinginde has aşakdaky orunlary eýeleýän 12 milli ýygyndy öz aralarynda duşuşdy. Duşuşyklaryň bijeleri 2015-nji ýylyň 10-njy fewralynda Malaýziýanyň paýtagty Kuala Lumpur şäherinde çekildi.
Birinji tapgyryň duşuşyklary 12-nji we 17-nji martda geçirildi. Olarda ýeňiji bolan 6 milli ýygyndy Aziýa boýunça saýlama ýaryşyň ikinji tapgyryna gatnaşmaga hukuk gazandy. Şeýlelikde Hindistanyň, Ýemeniň, Gündogar Timoryň, Kambojiýanyň, Taýwanyň we Butan döwletiniň milli ýygyndylary ikinji tapgyra çykdylar.
Ikinji tapgyra jemi 40 sany milli ýygyndy gatnaşýar (AFC reýtinginiň 1-34-nji orunlary we birinji tapgyryň 6 sany ýeňijisi). Olar 5-5-den jemi 8 toparça bölünip ýaryşýarlar. Ähli toparçalarda birinji orny eýelän milli ýygyndylaryň ählisi we ikinji orunlary eýelän ýygyndylaryň içinden iň gowy 4 topar 3-nji tapgyra geçiriler. Ýeri gelende aýtsak, şu 12 milli ýygyndy 2019-njy ýylda Birleşen Arap Emirliklerinde geçiriljek Aziýa çempionatyna gönümel gatnaşmaga-da hukuk gazanar.
Şeýlelikde häzirki wagtda dowam edýän ikinji tapgyryň duşuşyklarynyň netijesinde jemi 24 milli ýygyndy Aziýa Kubogynyň saýlama ýaryşynyň 3-nji tapgyryna gatnaşmaga hukuk gazanýar. Ol hem öz aralarynda 4-4-den 6 toparça bölünip ýaryşy dowam etdirerler.
Toparçada 1-nji orny eýelän milli ýygyndy ýokarda-da aýdyşymyz ýaly, Dünýä çempionatynyň saýlama ýaryşlarynyň üçünji tapgyryna çykmaga hukuk gazanar we Aziýa Kubogyna gönümel gatnaşyp biler.
Toparçada 2-nji orny eýelän milli ýygyndy Dünýä çempionatynyň saýlama ýaryşlarynyň üçünji tapgyryna çykmaga hukuk gazanar. Olaryň içinde iň gowy netije görkezen iki milli ýygyndy Aziýa Kubogyna gönümel ýollanma alyp bilýär. Toparçada ikinji orna mynasyp beýleki 6 milli ýygyndy bolsa Aziýa Kubogynyň üçünji saýlama tapgyryna gatnaşmaly bolar.
Toparçada 3-nji orny eýelän milli ýygyndy Aziýa Kubogynyň üçünji saýlama tapgyryna gatnaşmaga hukuk gazanar.
Toparçada 4-nji orny eýelän 8 milli ýygyndynyň iň gowy netije görkezen 4-si  Aziýa Kubogynyň üçünji saýlama tapgyryna gönümel gatnaşmaga hukuk gazanyp biler. Galan 4 milli ýygyndy bolsa şol tapgyra gatnaşmak üçin pleý-of duşuşyklaryny geçirmeli bolar.
Toparçada 5-nji orny eýelän milli ýygyndy Aziýa Kubogynyň üçünji saýlama tapgyryna gatnaşmak üçin pley-of duşuşyklaryny geçirmeli.
Milli ýygyndymyz ilkinji duşuşygynda Guamdan üstün çykyp, Eýranyň yýygndysy bilen hem deň oýnap bilen bolsa, häzir 4 utuk bilen toparçada ikinji orunda bolmaga mümkinçilik alardy. Ýöne edil häzirlikçe yzda galan iki duşuşykdan soň, milli ýygyndymyzyň 1 utugy bar we ol toparçada 4-nji orny eýeleýär.
Edil häzirki ýagdaýda toparçalarda 4-nji orny eýeleýän milli ýygyndylaryň içinde diňe Türkmenistan bilen Ýaponiýanyň 1 utugy bar. 4-nji orundaky beýleki ýygyndylar entek utuk alanok. Bu bolsa türkmen futbolçylaryna Aziýa Kubogynyň üçünji saýlama tapgyryna gönümel gatnaşmaga hukuk berýär.
Ýurdumyzyň milli ýygyndysynyň öňdäki duşuşyklaryna hem gysgaça nazar aýlalyň!
29.03.2016 ý. — Türkmenistan-Hindistan.
Duşuşyklar barada öňünden bir zat aýtmak kyn. Çünki ýaryş başmanka, toparçada iň asgyn milli ýygyndy hasaplanylýan Guam häzir 6 utuk bilen 1-nji basgançakda barýar. Aziýanyň birinjisi Eýranyň ýygyndysy bolsa garaşylmadyk ýagdaýda ildeşlerimiz bilen deňlik hasapda oýnap, utuk ýitirdiler. Ýöne bir zady aýdyp bileris. Ildeşlerimize, bolmanda, toparçada üçünji orny eýelemek mümkinçiligi bar. Eger şu başartsa, ildeşlerimiz Dünýä çempionatynyň nobatdaky saýlama tapgyryna gatnaşmaga hukugy ýitirseler-de Aziýa birinjiligi ugrundaky ýaryşy dowam etdirip bilýärler. Ýöne biz ildeşlerimizden has gowy netijelere garaşýarys. Milli ýygyndymyz oýuna yhlas edilende we taýýarlyk gowy bolanda Eýran ýaly milli ýygynda garşy mynasyp oýun görkezip biljekdigini subut etdi.
Geliň, onda türkmen futbolçylaryna bu jogapkäçilikli ýaryşlarda üstünlik arzuw edeliň we olary goldalyň!
Sport habarlaryny we täzeliklerini biziň toparymyzda yzarlap bilersiňiz! Sizem goşuluň we paýlaşyň!!!
Türkmenistanyň atly sportunyň ýyldyzlary altyn medaly gazanmaga taýýar.
Sentýabr aýynda Ýapyk binalarda we söweş sungaty boýunça V Aziýa oýunlarynyň atly sportunyň konkur görnüşi boýunça bäş sany türgen Türkmenistanyň adyndan çykyş eder. Bu Oýunlar ýerli halkyň sabyrsyzlyk bilen garaşýan ýaryşy bolup durýar.
Milli toparyň düzümine dürli ugurlardan gelen dört sany erkek we bir zenan türgenler girýär. Atly sportuň konkur görnüşine gatnaşýan türgenleriň biri öňden at çapyp ýören bolsa, beýlekisi farfor ýasalýan zawodyň işçisi bolupdyr.
Ezber Babalyýew özüniň 32 ýaşynyň içinde atly sportuň konkur görnüşi boýunça Türkmenistanyň iň tejribeli türgenleriniň biri bolup durýar. Geçmişde çapyksuwar bolan bu türgen atly sportuň şu görnüşinden çäksiz lezzet alandygyny belläp geçdi.
“Men 2006-njy ýyla çenli at çapdym. Soňra, işime käbir üýtgeşmeleri girizmek isledim, emma bu üýtgeşme atçylykdan daşlaşmaly däldi. Şeýlelikde men atçylyk sportunyň konkur görnüşi bilen meşgullanmagy makul bildim. Bu çözgüt üçin men hiç wagt gynanmaryn. Çünki men sportuň bu görnüşinden çäksiz lezzet alýaryn” diýip, ol Halkara atçylyk sport toplumynda geçirilýän türgenleşigiň dowamynda aýdyp geçdi.
“Aşgabat 2017-niň 21-nji sentýabrynda başlanjak atçylyk sporty boýunça ýaryşyna gatnaşyp, ýygnanan tomaşaçylarda ýiti täsir galdyrmaga ymtylýaryn” diýip, Babalyýew belledi.
“Men her gün iki wagtyna, iki sagat türgenleşýärin. Meniň baş maksadym, sentýabr aýynda öz Watanymda geçiriljek Oýunlara gatnaşyp, altyn medaly eýelemek” diýip, ynamly  jogap berdi.
Emma 28 ýaşly Fadilýa Zaripowa üçin atçylyk sportunyň konkur görnüşiniň dünýäsine düşmeklik garaşylmadyk waka boldy. Durmuşda oňa köp zat beren sporta ol hem bir zat gaýtaryp bermek isleýändigini aýdyp geçdi.
“2005-nji ýyla çenli men Halkara atçylyk sport toplumynyň golaýynda ýerleşýän farfor zawodynda işledim. Bir gün atçylyk toplumynda türgenleriň ajaýyp atlar bilen  türgenleşik geçip durandyklaryny gördüm. Men ýüregimi bire baglap, olaryň ýanyna bardym we jogapkär adamy soradym. Şol günden başlap,  arman-ýadaman işledim we gysga wagtyň içinde toparyň bir bölegi boldum.
Bu sport we bu döwlet maňa köp zady bagyş etdi. Indi bolsa men, Aşgabat 2017-niň Oýunlarynda  ýeňiji bolup, mynasyp jogabymy gaýtarmak isleýärin. Munuň üçin men taýýar diýip pikir edýärin”.
Begli Garajaýew toparyň iň uly ýaşly agzasy bolup, onuň hem biziň bilen paýlaşmaga maglumaty bar.
“Men 2009-njy ýyla çenli öýümiň golaýynda ýerleşýän athanada atlary seýisledim . Şol döwürler atly sportuň konkur görnüşinde ukybymyň bardygyna göz ýetirdim. Soňra men milli ýygyndy toparyň dolandyryjysy bilen habarlaşdym we tizara toparyň agzalygyna girdim” diýip, 33 ýaşly türgen belläp geçýär. Mundan başga-da Garajaýew Türkmenistanyň Milli sport we syýahatçylyk institutynda atlaryň psihologiýasy boýunça alnyp barylýan sapaklara gatnaşýar.
“Aşgabat 2017-ä taýýarlyk işleri we Ýewropa ýurtlarynyň dürli okuw türgenleşik ýygnanyşyklaryna gatnaşmak bilen toparymyz meşgul boldy” diýip, Hanjar Gyşykow belleýär.
22 ýaşly Nikolaý Beglarýan  toparyň iň ýaş türgeni bolup durýar. Sentýabrda geçiriljek ýaryşlarda ýerli janköýerleriň öňünde türkmen milli ýygyndy topary ýokary derejede çykyş eder.  Emma beýleki ýurtlardan gelýän türgenlere-de kem baha bermeli däldir.
“Ýakyn Gündogaryň çapyksuwarlary, esasan hem Katardan, Saud Arabystandan we Birleşen Arap Emirliklerinden geljek türgenler biziň iň uly garşydaşlarymyzdyr. Muňa garamazdan, ýaryşyň öz döwletimizde geçirilmegi bize uly goldaw berer we biz özümiziň güýçli taraplarymyzy görkezeris. Bu Oýunlarda ajaýyp şowhun görkezip biljekdigimize meniň berk ynamym bar” diýip, Beglarýan belleýär.
Atly sportuň konkur görnüşi boýunça ýaryş 21-23-nji sentýabr aralygynda Atçylyk sport toplumynda geçiriler we onuň netijesi boýunça üstünlikli çykyş eden türgenleri sylaglamak üçin iki sany medal gowşuryş dabarasy geçiriler.
Türkmenistanyň Awtomobil mekdepleri birleşiginiň okuw sapaklaryna sanly tehnologiýalar ornaşdyrylýar.
Awtoulag satyn almak ýa-da kärendesine almak isleýän islendik raýat ilkinji nobatda sürüjilik şahadatnamasyny almagy, has takygy Awtomobil sürüjilik mekdebiniň okuwlaryny geçmegi üns merkezinde saklamalydyr.
Awtomobil sürüjilik mekdepleriniň islendiginde okuwlary geçýänlere awtoulagy dolandyrmak başarnyklaryny kämilleşdiriş, ýol hereketiniň kadalary, şeýle-de ýol-ulag hadysalarynda ilkinji kömegi bermek hem-de ulagyň gurluşyny öwrenmek ýaly sapaklar geçilýär. Şunuň bilen birlikde, awtomobil mekdeplerinde okaýan her bir öwreniji ýol kadalarynyň çäklendirmelerini hem-de düzgün bozulan ýagdaýynda PÝGG tarapyndan degişli jerimeleriň salynýandygyny bilmelidir.
Okuwlaryň deslapky sapaklarynda öwrenijiler nazary bilimleri özleşdirmek bilen, ýol hereketiniň kadalaryny içgin öwrenýärler, ýol hereketiniň kadalarynyň ugur alyp, ýolda ýüze çykyp biljek ýagdaýlardan dürli mysallary seljerýärler, awtoulagyň hereketlendirijisiniň gurluşyny öwrenýärler. Amaly bilimler bilen baglylykda bolsa ýolagçylary we dürli görnüşli ýükleri daşamagyň düzgünleri, sürüjilik kategoriýalarynyň her birine degişlilikde kanunlar we ýollarda ýol-ulag hadysasynda ejir çekenlere ilkinji kömegi bermek ýaly wezipeleri bilmek degişlidir.
Tejribe okuwlary awtoulag sürüjilik meýdançasynda özbaşdak ulag dolandyrmak synanyşyklaryndan başlanýar. Bu ýerde öwreniji dolandyryşa rahat erk etmegi, öwrümleri amala aşyrmagy we yzyna öwrülmegi, päsgelçiliklerden geçmegi başarmagy, ulagyň ölçeglerini duýmagy başarmagy, ruluň we çarhyň täsirlerine düşünmegi, ulagy ýerleşdirmegi, ulagy yzlygyna sürmegi we beýleki sürüjilik başarnyklaryny özleşdirýär.
Gözükdiriji öwrenijiniň nazary we amaly başarnyklary ýeterlik derejede öwrenendigini makullanyndan soň, ulagy şäher gurşawynda dolandyrmak tapgyrlary, bu babatda ilki ulag az köçelerde, soňlugy bilen köp ulagly köçelerde dolandyryş tejribesi geçirilýär.
Sürüjilik şahadatnamasyny almak iki tapgyrda: ilki nazary bilimleri barlamak, soňra bolsa sürüjiligiň amaly başarnyklary boýunça synaglar geçirilýär.
«Türkmenawtoulaglary» agentliginiň Awtomobil mekdepleriniň birleşigi sürüjilik başarnyklaryny kämilleşdirmek boýunça okuwlary hem-de A, B, C, D hem-de E kategoriýalary boýunça sürüjilik şahadatnamalaryny almagy, şeýle-de sürüjilik tejribesini kämilleşdirmegi hödürleýär. Şular bilen hem howply derejeli ýükleri ýurduň içinde we daşynda daşamak üçin degişli okuw işleri geçirilýär. Birleşik nazary we amaly sapaklary geçirmek bilen, sürüjileriň derejesine baha bermek üçin soňky hünär synagyny guraýar.
Awtomobil mekdepleriniň birleşiginiň resmi saýtynda bolsa, diňe bir okuw merkeziniň işi ýa-da okuwlary bilen tanyşmak däl-de, eýsem, sürüjilik okuwlaryny geçmek üçin onlaýn arza tabşyrmak, planşet barlag testlerini geçmek, şeýle-de degişli sürüjilik wideoroliklerini görmek ýaly amallary ýerine ýetirip bolýar.
Okuw sapaklarynyň geçilýän otaglary wideoproýektorlar we kompýuterler bilen üpjün edilendir. Bu ýerde «Türkmenistanyň ýol hereketiniň kadalary» okuw gollanmasynyň mysallaryny 3D animasiýa we wideorolikleriň formatlaryna geçirmek boýunça işler dowam etdirilýär. Bu format okuw materiallaryny ýeňil özleşdirmäge ýardam edýär. Mundan başga-da, sanly ulgamy durmuşa ornaşdyrmak bilen bagly wezipeleriň — «Türkmenistanda 2019 — 2025-nji ýyllarda sanly ykdysadyýeti ösdürmegiň Konsepsiýasynyň» hem-de «Türkmenistanda sanly ykdysadyýeti ösdürmegiň 2021 ― 2025-nji ýyllar üçin Döwlet maksatnamasynyň» esasynda awtomekdebiň ykjam goşundysy hem özgerdildi. Indi bu ýerde dürli kategoriýaly sürüjileri taýýarlamak we gaýtadan taýýarlamak hyzmatlary, okuw sagatlarynyň sany, okuwlaryň tölegi, howply ýükleri daşaýan sürüjiler üçin okuwlar we başga-da köp peýdaly maglumatlary tapmak bolýar.
Türkmenistanyň bank kartlary: ýygy-ýygydan berilýän soraglara jogaplar.
Häzirki günde ýurdumyzyň banklary tarapyndan raýatlara birnäçe bank kartlary hödürlenýär: zähmet aýlyk bank karty, “Goýum” bank karty, “Maşgala” bank karty. Bulardan başga-da birnäçe kartlar bar, olar bilen banklaryň web-saýtlarynda tanşyp bilersiňiz.
Makalamyzyň bu sanynda bank kartlary boýunça ýüze çykýan esasy soraglara jogap taýýarladyk.
Kartym bloga düşdi, nädip açmaly?
Bank karty şu sebäplerä görä bloklanyp bilinýär: PIN-kodyň 3 gezek ýalňyş girizilmegi, müşderiniň öz zerurlygyna görä bloga goýmagy.
Bank kartyny blokdan açdyrmak üçin, kartyň eýesi özüniň pasporty bilen degişli banka baryp ýüz tutmaly.
Peýdaly maslahat: еger-de siz kartyň PIN-koduny 2 gezek yzly-yzyna ýalňyş girizseňiz onda 3-nji gezek girizmekden saklanyň. Karty çykaryp täzeden salsaňyz, ýene-de 3 gezek synanyşmaga mümkinçilik döreýär.
Berk belläň! ank kartyňyzyň PIN-koduny unutsaňyz, bu ýagdaýda degişli bankyňyza ýüz tutmaly.
Kartymy ýitirdim, näme etmeli?
Dessine bankyň sorag-jogap gullugyna jaň etmeli. Şahsyýetiňizi tassyklap, bloga goýulmagyny haýyş etmeli, ýa-da banka pasportyňyz bilen baryp bloga goýulmagy boýunça ýüz tutmaly. Bloga goýmagyň esasy sebäbi – özge adamlaryň siziň kartyňyzy ulanmaga mümkinçiliginiň bolmazlygydyr.
Kart bloga goýulandan soň, täze kart açdyrmak üçin degişli banka pasportyňyz bilen ýüz tutmalydyr.
Peýdaly maslahat: Eger kartyňyza “SMS habar” hyzmaty birikdirilmedik bolsa, dessine birikdiriň. Sebäbi, kartyňyzy ýitirseňiz we kimdir biri siziň kartyňyzdan peýdalansa, size bu barada SMS habary geler. Netijede siz, kartyňyzdaky pul serişdeleriniň hereketinden dessin habarly bolarsyňyz. Nädip birikdirilmelidigi barada ozalky makalamyzda habar beripdik.
Berk belläň:  Kartyňyzyň ýüzünde ýa-da arkasynda PIN-koduňyzy ýazmaň. Çünki kartyňyzy ýiteren halatyňyzda, başga şahslaryň koduňyzy ulanmak arkaly kartyňyzdan peýdalanmazlygy üçin wajypdyr.
Kartymy bankomatlar kabul edýär, emma töleg terminallary arkaly peýdalanyp bolanok. Näme etmeli?
Beýle ýagdaý adatça bank kartyňyzdaky çipiň zaýalanmagy netijesinde ýüze çykýar. Kart çipleri dürli sürtülmeden, ýa-da kartyň gödek ulanylmagy netijesinde zaýalanyp bilinýär.
Şeýle ýagdaýlara düşeniňizde kartyňyzy täzelemeli bolýarsyňyz. Karty täzelemek üçin degişli banka pasport bilen ýüz tutmaly. Täze karty sargyt etmek üçin ýörite töleg görnüşi kesgitlenen.
Peýdaly maslahat: kartyňyzy günüň aşagynda ýa-da örän yssy ýerde saklamaň. Şol sanda çagalara elýeterli bolmazlygyny gazanyň.
Berk belläň! Eger kartyňyz işjeň bolup, çipi zaýalanmadyk ýagdaýynda hem töleg terminaly kartyňyzy kabul etmeýän bolsa, onda terminalyň eýesine we degişli banka bu barada duýduryň. Belki terminalda gurnalan programmany bankyň programmasyna görä täzelemek zerurlygy bolup biler.
Kartymdaky hasaby SMS arkaly nädip görmeli?
Kartyňyzdaky hasap galyndysyny görmek üçin kartyňyza “SMS habar” hyzmaty birikdirilen bolmaly. 0701 belgisine 9934%1234 görnüşinde SMS habaryny ibermeli. Ýokarda görkezilen % belgisiniň öňündäki sanlar – bank kartyňyzyň ýüzündäki ilkinji 4  belgi bolup, % belgisiniň soňundaky sanlar bolsa bank kartyňyzyň ýüzündäki soňky 4 belgidir.
Peýdaly maslahat: Kartyňyzyň hasabyny diňe bir “SMS habar” hyzmaty arkaly däl-de, eýsem “Internet-bank” we “Mobil-bank” hyzmatlary arkaly hem görüp bolýar.
Berk belläň: Kartyňyz “Senagat” PTB, “Rysgal” PTB ýa-da Türkmenistanyň Döwlet daşary ykdysady iş bankyna degişli bolsa, SMS habar üçin iberilýän belgiler degişlilikde üýtgäp biler, olary şol banklara jaň etmek arkaly anyklap bilersiňiz.
“Internet-bank” hyzmatyny kartyňyza nädip birikdirmeli?
Degişli banka pasportyňyz bilen baryp ýüz tutmaly. Hyzmat birikdirmek tölegsiz amala aşyrylýar. Bellik: hyzmatdan peýdalanmak üçin kartyňyza “SMS habar” hyzmaty birikdirilen bolmaly.
Peýdaly maslahat: Banklaryň aglaba böleginde “Internet-bank” hyzmatyny onlaýn görnüşde, ýagny resmi web-saýtlarynyň üsti bilen hem birikdirmäge mümkinçilik bar.
Berk belläň: “Internet-bank” hyzmatyndan islendik web-brauzeriň üsti bilen, islendik kompýuter we ykjam enjamyndan peýdalanyp bolýar. “Mobil-bank” hyzmatyndan bolsa diňe ýörite mobil goşundysynyň üsti bilen peýdalanyp bilersiňiz.
Kartymdaky pul hereketlerini nädip görüp bilerin?
Iki usulda görmek mümkin: bankomadyň üsti bilen soňky 10 sany hereketi (göçürmäni) çap etmek ýa-da banka pasportyňyz bilen baryp ýüz tutmak.
Peýdaly maslahat: Kartyňyzdaky ähli hereketlerden habarly bolmak üçin kartyňyza “SMS habar” hyzmatyny birikdiriň.
Berk belläň: Bankomatda kartyňyzdaky soňky 10 sany hereketi (göçürmäni) çap etmek funksiýasy bolmasa, bu barada degişli banka habar berip bilersiňiz. Bank öz gezeginde degişli işleri geçirer.
Kartyňyza pul salyp bilýäňizmi?
Hawa, eger kartyňyzyň görnüşi “Goýum” bank karty bolsa. Bu bank kartyna diňe bankdan däl, eýsem käbir bankomatlardan hem nagt görnüşde pul salmaga mümkinçilik döredilen.
Peýdaly maslahat: Haýsy bankyň bankomatyndan karta pul salyp bolýandygyny degişli bankyňyzdan sorap bilersiňiz.
Berk belläň: Adaty zähmet aýlyk bank kartyna nagt pul salyp bolmaýar, çünki kartyň görnüşi diňe “Goýum” karty bolmalydyr.
Onlaýn görnüşdäki hyzmatlar üçin kartdan pul töläp bolýarmy?
Hawa, hyzmatlaryň görnüşleri üçin kartyň üsti bilen onlaýn tertipde töleg edip bolýar. Bu wagtyňyzy tygşytlamak üçin ýeňil we amatly mümkinçilikdir. Onlaýn tölegleri amala aşyrmak üçin, şol ulgam ýa-da web-saýt onlaýn tölegleri kabul edip bilýän mümkinçilige eýe bolmaly (E-commerce).
Onlaýn tertipde töleg etmek üçin gözükdirme, adatça töleg etjek internet sahypaňyzdaky görkezilýär.
Bellik: onlaýn töleg etmek üçin kartyňyza “SMS habar” hyzmaty birikdirilen bolmaly hem-de CVC koduňyzy bilmeli.
Peýdaly maslahat: CVC kod (3 belgi) köplenç kartyň arka ýüzünde ýazylgy bolýar (soňky çykýan kartlarda).
Berk belläň: Maglumat howpsuzlygyny üpjün etmek maksady bilen, onlaýn töleg edeniňizde kartyňyzyň maglumatlaryny hiç haçan web-saýtyň ýadynda saklatmaň we töleg edip bolanyňyzdan soňra web brauzeriň taryhyny pozmaklyga endik ediniň.
Türkmenistanyň daşary ýurt pasporty: 2022-nji ýylda biometrik pasporty nädip resmileşdirmeli.
Türkmenistanyň daşary ýurt pasportyny nädip almaly we munuň üçin nähili resminamalary tabşyrmak gerek?!
Daşary ýurt pasporty islendik bir döwletiň raýatynyň başga bir döwletiň çägine giren ýa-da belli bir maksat bilen daşary döwletlerde bolan mahalynda onuň şahsyýetini görkezýän esasy resminamadyr. Türkmenistanyň raýatlary üçin Türkmenistanyň çäginden çykmakda we ýurduň çägine girmekde biometrik pasporty resmileşdirmek 2008-nji ýylda ýola goýuldy. Bu pasport Türkmenistana degişli bolup, onuň bilen dünýäniň islendik döwletinde bolmak mümkindir. Ol türkmen hem-de iňlis dillerinde taýýarlanylýar.
Daşary ýurt pasportyny almak üçin, ilki bilen Türkmenistanyň Döwlet Migrasiýa gullugynyň edaralaryna ýüz tutmaly.
1. Türkmenistanyň raýatynyň Türkmenistandan çykmak we ýurda girmek üçin daşary ýurt pasportyny resmileşdirmek (çalyşmak) baradaky arzasy;
2. 30mm x 40mm ölçegli reňkli surat (ak fonda düşürilen);
3. Türkmenistanyň raýatlyk pasporty (16 ýaşan raýatlar üçin);
4. Dogluş hakynda şahadatnama (Dogluş hakynda şahadatnamasynyň ýa-da dogluş hakynda ýazgysynyň bolmadyk ýagdaýynda onuň ýokdugy baradaky hat gerek);
5. Türkmenistanyň çäginde ýaşaýan raýatlar üçin hemişelik ýaşaýan ýerini tassyklaýan resminama;
6. Daşary ýurda hemişelik ýaşamaga giden raýatlar üçin olaryň Türkmenistandan daşynda ýaşaýandygyny tassyklaýan resminama;
7. Nika baglaşandygy ýa-da nikanyň bozulandygy baradaky şahadatnama (raýatyň nikada durandygy ýa-da nikasynyň bozulandygy barada şahadatnamasy ýa-da nikada durandygy ýa-da nikasynyň bozulandygy barada ýazgysynyň bolmadyk halatynda, onuň raýatlyk ýagdaýy baradaky ýazgynyň ýokdugy barada şahadatnama talap edilýär);
8. Harby bileti ýa-da harby hasapda durandygy baradaky resminamasy (harby gullugy geçen ýa-da harby gulluga çagyrylmaly şahslar üçin), harby gullukçylar üçin gulluk şahadatnamasy (65 ýaşap geçen harby gullukçylar üçin hökmany däl);
9. Harby gullukçylara Türkmenistandan çykmak we Türkmenistana girmek babatda Türkmenistanyň daşary ýurt pasportyny bermek üçin degişli ministrligiň ýa-da edaranyň ýolbaşçylygyndan hat talap edilýär (ýaramlylyk möhleti 6 aý);
10. Raýatyň daşary ýurt pasportyny resmileşdirmek (çalyşmak) üçin döwlet töleglerini töländigi barada kepilnama ýa-da döwlet töleglerinden boşadylandygy barada degişli resminama;
11. Türkmenistanyň raýatynyň ene-atasynyň pasportlary, 16 ýaşa ýetmedik çagalarynyň resminamalary we olaryň göçürme nusgalary;
Çaganyň ejesiniň arzasy esasynda dogluş şahadatnamasynda çaganyň kakasy baradaky maglumatlar görkezilende RÝNÝ-dan ýa-da diplomatik wekilhanalar, şeýle-de Türkmenistanyň daşary ýurtlardaky konsullyklary tarapyndan berlen 27 belgili şahadatnamanyň bolmagy;
Çaganyň ene-atasynyň ikisiniň ýa-da biriniň aradan çykan ýagdaýynda Türkmenistanyň raýatynyň pasportyny almak üçin ölüm hakynda şahadatnamasy we 1 belgili arzanyň göçürmesi;
Çaganyň ene-atasynyň ikisiniň ýa-da biriniň dereksiz ýiten ýagdaýynda, şahsyň dereksiz ýitendigini tassyklaýan resminama;
Ene-atasynyň ikisiniň ýa-da biriniň ene-atalyk hukuklaryndan mahrum edilen halatynda ene-atalyk hukugyndan mahrum edilendigi baradaky resminama;
Ene-atasynyň ikisiniň ýa-da biriniň raýatlygy ýok bolsa, onda çaganyň ene-atasynyň islendik biriniň raýatlygynyň ýokdugy baradaky şahadatnama;
Ene-atasynyň ikisiniň ýa-da biriniň tussag edilen halatynda olaryň tussag edilendigini tassyklaýan resminama we pasportynyň göçürme nusgasy;
Çaganyň ene-atasynyň ikisiniň ýa-da biriniň Türkmenistandan daşary ýurda hemişelik ýaşamak üçin giden ýagdaýynda pasportlarynyň göçürmesi;
Çaganyň ene-atasynyň nikasynyň bozulan ýa-da çaganyň atasynyň ykrar edilen ýagdaýynda Türkmenistanyň raýatlyk pasporty, Türkmenistanda hemişelik ýaşaýan ene-atasynyň pasporty we beýleki ene-atasynyň pasportynyň göçürmesi;
Döwlet bellige alyş edaralary tarapyndan çaganyň atasynyň ykrar edilendiginiň bellige alnan ýagdaýynda atalyk barada şahadatnama;
​13. 16 ýaşa ýetmedik çaganyň ene-atasynyň ikisiniň ýa-da biriniň daşary döwlete degişli raýatlyk pasportynyň (pasportlarynyň) bolan ýagdaýynda bu pasportyň görkezilmegi;
14. Kanuny wekiliň hukuklaryny (kanunylygyny) tassyklaýan resminama;
15. Kanuny wekil hökmünde bellenen raýatyň pasporty;
16. Raýatyň şahsy maglumatlarynyň üýtgedilendigini tassyklaýan resminama;
Türkmenistanyň çäginde ýitirilen ýagdaýynda: daşary ýurt pasportynyň ýitirilendigi ýa-da ogurlanandygy barada Türkmenistanyň Içeri işler ministrligi tarapyndan berlen kepilnama;
Türkmenistandan daşynda ýitirilen halatynda: pasportyň ýitirilendigi ýa-da ogurlanandygy barada daşary döwletiň ygtyýarly edaralary tarapyndan berlen kepilnama, şeýle hem Türkmenistanyň daşary ýurtdaky diplomatik wekilhanalary ýa-da konsullyk edaralary tarapyndan raýatyň Watanyna dolanmagy üçin berlen şahadatnama ýa-da onuň göçürmesi;
18. Barmak yzlarynyň (barmak yzynyň) alynmagyna päsgel berýän ýagdaýlaryň bardygyny görkezýän lukmançylyk kepilnamasy ýa-da degişli resminama, şeýle hem pasport almak üçin ýüz tutýan adamyň goly;
19. Bar bolan ýagdaýynda başga bir döwletiň (döwletleriň) raýatlyk pasporty (pasportlary) ýa-da onuň (olaryň) ornuny tutýan resminama;
20. Zerurlyk ýüze çykan ýagdaýynda beýleki resminamalar hem soralyp bilner.
Bellik: Arza beriji tarapyndan Türkmenistandan çykmak we Türkmenistana girmek üçin daşary ýurt pasportyny almakda (çalyşmak) üçin zerur resminamalaryň sanawyna laýyklykda haýsydyr bir resminamanyň berlip bilinmedik halatynda, onuň arzasy we oňa goşulan resminamalar Türkmenistanyň Döwlet Migrasiýa gullugynyň başlygynyň rugsady esasynda kabul edilip bilner. Häzirki zerur resminamalaryň sanawyna laýyklykda, talap edilýän resminamalaryň asyl nusgalary (şu sanawyň birinji we ikinji abzaslarynda görkezilen resminamalardan, şeýle-de onunjy abzasda görkezilen Döwlet tölegi baradaky hatdan başga) eýelerine gaýtarylyp berilýär.
Pasport 5 ýyla çenli möhlet bilen resmileşdirilýär.
Türkmenistandan çykýan raýatyň daşynda ýaşaýan ýakyn garyndaşynyň agyr kesellän ýa-da aradan çykan ýagdaýy bilen baglanyşykly, ýa bolmasa başga gyssagly ýagdaýlarda pasport almak üçin ýüztutmalara 3 (üç) iş gününden köp bolmadyk wagtyň dowamynda seredilýär.
- Möhletiniň tamamlanan ýagdaýynda;
- Şahsy maglumatlaryň üýtgedilen ýagdaýynda;
- Ýazgylarda nätakyklygyň ýüze çykarylan halatynda;
- Ýaramsyz bolan mahalynda;
- Wizalar we bellikler üçin sahypalarynyň tamamlanan ýagdaýynda;
- Saglyk ýagdaýy ýa-da başga dürli şertler bilen baglylykda şahsyň barmak yzynyň, fiziologik aýratynlygynyň üýtgän ýagdaýynda.
Eger zerur bolan ýagdaýynda daşary ýurt pasporty möhleti dolmadyk bolsa çalşylyp hem bilner.
Daşary ýurt üçin pasportyň Türkmenistanyň çäginden daşynda ýitirilen ýagdaýynda näme etmeli?
Türkmenistanyň raýaty tarapyndan pasportyň ýitirilen ýagdaýynda, Türkmenistana girmäge hukuk berýän resminama ýurda gaýdyp gelmek üçin şahsyýetnama hökmünde bolup, ol Türkmenistanyň daşary ýurtlardaky diplomatik wekilhanalary ýa-da konsullyklary tarapyndan berilýär.
Türkmenistanyň esasy brendi — haly. Ony dünýä meşhur adamlar öýlerine ýazýarlar, golliwudyň filmlerinde surata düşürýärler.
Öz ýurduň milli gymmatlyklarynyň haýsydyr biriniň goňşy ýurtlaryň, hatda başga kontinentleriň ýaşaýjylarynda uly gyzyklanma döretmeginiň örän buýsançlydygy bilen sizem ylalaşýansyňyz.
Ine, şeýle eserleriň, halkyň gadymyýetden şu güne çenli sünnäläp, çeperleşdirip gelen gymmatlyklarynyň biri-de türkmeniň nepis halysydyr. Ol türkmen halkynyň gözbaşyny müňýyllyklardan alýan guwanjy we simwolydyr. Özüniň ajaýyplygy we uzak möhlete hyzmat edýändigi bilen tapawutlanýan ýokary hilli türkmen halylaryny häzirki wagtda hem türkmen dokmaçylary dokap, halk köpçüligine ýetirýärler.
2019-njy ýylyň dekabr aýynda BMG-niň ÝUNESKO-nyň döwletara komiteti Türkmen haly sungatyny Adamzadyň maddy däl medeni mirasynyň sanawyna girizdi.
«Turkmenportal» türkmen halysynyň bütin dünýäde uly meşhurlyga eýe bolup durýandygyny tassyklaýan subutnamalary gözläp, bütin internet ulgamyny «aýlanyp çykdy».
Iň täze maglumatdan başlasak, 2023-nji ýylyň ýanwarynda UFC garyşyk söweş sungaty guramasynyň ozalky irlandiýaly çempiony Konor Makgregor özüniň sosial media ulgamyndaky sahypasynda surat paýlaşdy. Internet ulanyjylary bu suratdan Makgregoryň türkmen halysyna bolan gyzyklanmasyny gördüler.
2022-nji ýylyň başlaryna rus aýdymçysy Feduk «Танцы на кухне» atly aýdymyna klip surat düşürdi. Wideonyň surata düşürilişi Gazagystanda boldy. Klipde iki hili lokasiýa — öý we garly tokaýda ýerleşdirilen otagyň bezegleri. Bu klipe üns bilen seretseň, ýerde türkmen halysyny görmek bolýar.
Italýan duetiniň klibinde, ýagny reper Fedez bilen aýdymçy zenan Noeminiň aýdýan L'amore eternity («Hemişelik söýgi») atly aýdymynda kadrda türkmen halysy peýda bolýar.
2014-nji ýylda «Burberry» modalar öýüniň ozalky döredijilik direktory Kristofer Beýli erkek egin-eşikleriniň güýz-gyş kolleksiýasyny tanyşdyrdy. Bu görkezişde aksessuarlara, aýratynam hödürlenen horjunlar bilen bilelikde görkezilen türkmen halysyndan taýýarlanan horjuna-da uly ähmiýet berilýär.
Anjelina Joliniň öz ilkinji ogullygy Meddoks bilen oýnaýan pursatlarynyň fotosuraty 2005-nji ýylda internet ulgamyna giňden ýaýrady. Bu surata hem türkmeniň nepis halysy ajaýyp bezeg berýär. Emma «Vanity Fair» žurnalynyň iýun aýyndaky sany üçin niýetlenen bu suratlaryň aktrisanyň öýünde däl-de, «Ritz» myhmanhanasynda düşürilendigini örän köp adam bilýänem däldir. Sözümize goşsak, bu suratlary dünýä ýyldyzlary bilen iş alyp barýan tejribeli amerikan fotograf-portretisti Enni Leýbowis düşüripdi.
Çokundyran ata 2 (1974ý.) — baş rollarda Al Paçino hem-de Robert de Niro çykyş edýär.
Gödegi ýola salmak (1980ý.) — baş rollary Adriano Çelentano bilen Ornella Muti ýerine ýetirýär.
Uzak-uzak (1992ý.) — bu filme Nikol Kidman bilen Tom Kruz gatnaşýar.
Sen meniň ýeke-tägim (1993ý.) — Aleksandr Zbruýew bilen Marina Neýolowanyň çykyş edýän rus filmi.
Sallançakdan tabyda çenli (2003ý.) — Jet Liniň we Mark Dakaskasyň çykyş edýän uruşly filmi.
Joý (2015ý.) — Bu filmde biznes-dinastiýasyny esaslandyrýan hökmünde Jennifer Lowrens gatnaşýar.
Gündogar halylaryna amerikan gitaraçysy Jimi Hndriksiň (1942 — 1970) hem syny oturypdyr. London şäherinde ýerleşýän öýünde sazanda 60-njy ýyllaryň ahyryna ýaşapdyr we dokma, haly önümlerini jemlemegi halapdyr. Şolaryň hatarynda türkmen halysynyň bolmagy hem buýsançlydyr. Bu günki günde Bruk Strit köçesiniň 23-nji jaýynda ýerleşýän bu öý sazandanyň öz şahsy muzeýine öwrüldi.
Pol Makkartni («Bitlz» topary).
Maýls Deýwis (1926-1991ýý.) Amerikaly meşhur jaz tüýdükçisi we XXI asyr saz sungatynyň ösmegine uly täsir eden toparyň ýolbaşçysy. Deýwis jazyň köp görnüşleriniň we ugurlarynyň gözbaşynda durýan sazandalaryň biri hasap edilýär.
«Ebbi-Roud» ses ýazgy studiýasy — Londonda ýerleşýän studiýalar toplumy. Bu ýerde «The Beatles», «Duran Duran», «Mike Oldfield», «The Shadows», «Pink Floyd», «Oasis», «U2», «Keane» we «Travis» ýaly aýdym toparlary aýdymlaryny ýazga geçiripdirler.
Britaniýaly rok sazandasy Erik Kleptonyň White Christmas promoroliginden (2018ý.) alnan kadrlar.
Amerikan jaz gitaraçysy we kompozitory Li Riternaueriň konsertinde sahna türkmen halysy ýazylypdyr.
Türkmenistanyň futbol boýunça çempionatynyň 2022-nji ýyl möwsüminiň duşuşyklarynyň tertipnamasy.
Türkmenistanyň futbol federasiýasynyň resmi saýtynda Türkmenistanyň futbol boýunça çempionatynyň 2022-nji ýylky möwsüminiň duşuşyklarynyň tertipnamasy neşir edildi.
2022-nji ýylyň dekabryna çenli dowam etjek futbol çempionaty 2-nji awgust — 20-nji dekabr aralygynda geçiriler.
Türkmenistanyň futbol toparlarynyň we futbolçylarynyň AFK-nyň kubogyndaky käbir görkezijileri.
Şu makalamyzda 29-njy awgustda geçirilen «Altyn asyr» — «Bengaluru» duşuşygyndan soňra ýurdumyzyň futbol toparlarynyň we futbolçylarynyň AFK-nyň kubogyndaky käbir görkezijilerine ünsüňizi çekmek isledik.
Türkmenistanyň futbol toparlary şu wagta çenli AFK-nyň Kubogy ugrundaky ýaryşda 78 duşuşyk geçirdiler, meýilnamada görkezilen 1 duşuşyk bolsa  geçirilmedi.
26 duşuşykda ýeňiş gazandylar;
35 duşuşykda ýeňildiler;
17 duşuşyk deňlikde tamamlandy.
Garşydaş derwezelere 108 pökgi geçirdiler;
Öz derwezesine 122 pökgi goýbertdiler.
Liwanyň toparlary bilen 11;
Gyrgyz Respublikasynyň toparlary bilen 13;
Iordaniýanyň toparlary bilen 10;
Täjigistanyň toparlary bilen 10;
Bangladeşiň toparlary bilen 6;
Hindistanyň toparlary bilen 6;
Omanyň toparlary bilen 5;
Ýemeniň toparlary bilen 4;
Bahreýniň toparlary bilen 4;
Siriýanyň toparlary bilen 3;
Kuweýtiň toparlary bilen 2;
Yragyň toparlary bilen 2;
ýurdumyzyň iki topary biri-biri bilen 2 gezek duşuşdy.
«Balkan» («Nebitçi») 5 gezek;
«Altyn asyr» 4 gezek;
«Nisa» 2 gezek;
«Ahal» 2 gezek;
«Merw» bir gezek gatnaşdy.
1. Altymyrat Annadurdyýew, «Ahal» we «Altyn asyr» toparlarynda, 15 pökgi;
2. Myrat Ýagşyýew, «Altyn asyrda», 10 pökgi;
3. Mämmedaly Karadanow (karýerasyny tamamlady), HTTU we «Ahal» toparlarynda 7 pökgi.
Bellik: «Altyn asyryň» «Bengaluru» bilen geçiren iki duşuşygynda-da tapawutlanan Wahyt Orazsähedowyň häzir bu ýaryşda 3 goly bar.
1. «Altyn asyr», 21 duşuşykda 39 pökgi;
2. «Ahal», 18 duşuşykda 28 pökgi;
3. HTTU, 18 pökgi.
AFK-nyň kubogy ugrundaky ýaryşlarda Türkmenistanyň futbol toparlary daşary ýurt toparlary bilen näçe gezek duşuşdy?
Türkmenistanyň futbol çempionaty ― 2019: bir möwsüme nazar aýlap.
10-njy dekabrda geçirilen 28-nji tapgyryň duşuşyklary bilen Türkmenistanyň futbol çempionatynyň 2019-njy ýyldaky möwsümi tamamlandy. Eýsem, geçen möwsüm nähili aýratynlyklary bilen ýatda galdy? Şu makalamyzda Türkmenistanyň Ýokary ligasy ― 2019-yň ünsi çekäýjek aýratynlyklary barada gürrüň etmegi müwessa bildik. Has düşnükli bolar ýaly, şol aýratynlyklara aýry-aýry salgylanýarys.
«Altyn asyr» 6-njy gezek çempion. «Türkmenaragatnaşyk» agentliginiň futbol toparynyň Türkmenistanyň çempionatyndaky «altyn eýýamy» dowam edýär. Türkmenistanyň at gazanan tälimçisi Ýazguly Hojageldiýewiň şägirtleri bassyr 6-njy gezek çempion bolup, geçen ýyl özleriniň goýan rekordyny täzelediler.
Hojageldiýewiň 9-njy çempionlygy: Bölüme aýratyn düşündirişiň geregi hem ýok. Ýazguly Hojageldiýew tälimçilik edýän ýyllarynda ýolbaşçylygyndaky toparlar bilen dokuzynjy gezek Türkmenistanyň çempiony boldy.
«Ahal» ýene-de kümüş medalyň eýesi: Käbir tapgyrlardaky şowsuz oýny bilen çempionlyk göreşinden daşlaşan «Ahal» ýaryşyň üçünji ornuna çenli geldi. Hatda belli bir döwürde dördünji orundaky «Köpetdag» hem «Ahala» ýakynlaşdy. Ýöne möwsümi üç sany baş tälimçi bilen geçiren topar ahyrky tapgyrlarda özüni dürsäp, çempionaty kümüş medal bilen tamamlamagyň ýoluny tapdy.
Kim kän utdy? Möwsümde iň kän ýeňiş gazanan topar çempion «Altyn asyrdyr». «Aragatnaşykçylar» 28 duşuşygyň 19-syny (geçen ýyl 21) ýeňiş bilen tamamladylar. Ikinji orundaky «Ahal» bilen bürünç medalyň eýesi «Şagadamda» 15 ýeňiş bar.
Deňlikleriň topary: Ýaryşyň kümüş medalynyň eýesi «Ahal» şu möwsümde iň kän duşuşygy deňlik bilen tamamlanan topar boldy. «Türkmennebitönümleri» baş müdirliginiň garamagyndaky topar 28 duşuşygyň 9-synda garşydaşlary bilen utuk paýlaşdy. Deňme-deň tamamlanan duşuşyklaryň sany boýunça ikinji orny «Energetik» (8 duşuşyk), üçünji orny «Şagadam» bilen «Aşgabat» (7 duşuşyk) eýeleýär. Geçen ýyl iň kän deňlik 11 duşuşyk bilen «Merwde» bardy.
21 şowsuzlyk: Möwsümdäki duşuşyklaryň 21-sinden garşydaşlaryndan asgyn gelen «Merw» iň kän utulan topar boldy. Muny onuň ýaryş tertibindäki orny hem tassyklaýar. Şeýle hem «Nebitçide» 15, «Aşgabatda» 13 utulyş bar. Geçen ýylyň iň gowşak netije görkezen topary «Nebitçi» 20 duşuşykda utulypdy.
Ýedi derwezä 67 pökgi: Möwsümde iň kän pökgi geçiren topar «Altyn asyr» boldy. Türkmenistanyň at gazanan tälimçisi Ýazguly Hojageldiýewiň şägirtleri 28 duşuşykda 67 gezek tapawutlandylar. Geçirilen pökgüleriň sany hem ýaryş tertibine çalymdaş. Ikinji orundaky «Ahalda» 44, üçünji orundaky «Şagadamda» 41 pökgi bar. «Altyn asyr» 2018-nji ýylda hem iň kän pökgi geçiren topar bolupdy. Bu ýyl netijesini gowulandyran «aragatnaşykçylar» geçen ýyl 65 pökgi geçiripdiler.
Bir derwezä 52 pökgi: Ýaryşyň jemleýji basgançagyndaky «Merwiň» derwezeçileri bu ýyl derwezäni 52 pökgüden halas edip bilmediler. Çempionaty bäşinji basgançakda tamamlan hem bolsa, «Energetik» «Merwden» bary-ýogy 4 pökgini az geçirdip, juda bir şowly bolmadyk möwsümleriň birini tamamlady. «Aşgabat» bilen «Nebitçi» bolsa möwsümde derwezesinde 44 pökgi gördi. «Nebitçi» 64 pökgi bilen geçen ýylyň iň şowsuz topary bolupdy.
Tapawutly utuklar: Möwsümi diňe bir topar ― «Altyn asyr» 60 utuklyk sepgitden ýokarda (63 utuk) tamamlap bildi. 50 utuga bolsa «Altyn asyrdan» başga-da, «Ahal» (54) bilen «Şagadam» (52) ýetip bildi. Galan toparlar çempionaty 40 utukdan aşakda tamamladylar.
Didar Durdyýew ― iň netijeli futbolçy: Möwsümde «Ahalyň» hüjümçisi Didar Durdyýew iň netijeli futbolçy boldy. Bu dereje üçin, esasan, «Altyn asyrdan» Altymyrat Annadurdyýew (2018-nji ýylyň iň netijeli futbolçysy) bilen göreşen hüjümçi jemleýji tapgyrdaky goşa pökgüsi bilen möwsümde 14-nji gezek tapawutlandy. A.Annadurdyýew bolsa möwsümi 12 pökgi bilen tamamlady.
«Ahalyň» taryhynda ilkinji gezek: Ýokary liganyň 27 ýyllyk taryhynda ilkinji gezek «Ahalyň» futbolçysy bir möwsümiň iň köp tapawutlanan oýunçysy bolmagy başardy. Mundan öňki netijeli futbolçylaryň hiçi biri hem şol möwsümde «Ahalda» çykyş etmändi.
Ilkinji bäşlikde: Möwsümi Didar Durdyýewiň 14, Altymyrat Annadurdyýewiň 12 pökgi bilen tamamlandygynya aýdypdyk. Şeýle hem netijeli futbolçylaryň ilkinji bäşligine «Altyn asyrdan» Myrat Annaýew (10), «Energetikden» Pirmyrat Gazakow (9) hem-de «Altyn asyrdan» Mihail Titow bilen «Ahaldan» Pirmyrat Sultanow (8) girýär.
93 golçy: Möwsümde jemi 93 futbolçy tapawutlandy. Toparlar boýunça Altymyrat Annadurdyýew (12 pökgi) «Altyn asyryň», Didar Durdyýew (14 pökgi) «Ahalyň», Kerim Hojaberdiýew (7 pökgi) «Şagadamyň», Baýramgeldi Gulmaýew (6 pökgi) «Köpetdagyň», Pirmyrat Gazakow (9 pökgi) «Energetigiň», Şatlyk Gurbanow (4 pökgi) «Aşgabadyň», Akmämmet Metdäýew (7 pökgi) «Nebitçiniň», Döwlet Baýramow (3 pökgi) «Merwiň» iň netijeli futbolçysy boldy.
11 ýalňyşlyk: Möwsümde 11 futbolçy öz derwezesine pökgi geçirdi. Olaryň içinde bu ýalňyşlygy iki gezek gaýtalany ýok. Sanawda «Şagadamdan», «Nebitçiden», «Merwden» we «Energetikden» iki futbolçy bar. 7-nji, 9-njy we 25-nji tapgyrlarda iki sany awtogol hasaba alnypdyr.
8 möwsümde: Biziň şahsy hasaplamalarymyza görä, Ýokary liganyň soňky 8 möwsüminde (2012-nji ýyldan bäri) iň kän pökgi geçiren futbolçy heniz hem Süleýman Muhadowlygyna galýar. Futbolçynyň bu ýyl hiç bir toparda çykyş etmändigine garamazdan, onuň 142 pökgülik sepgidine hiç bir futbolçy ýetip bilmedi. Ilkinji bäşlikde Myrat Ýagşyýew (118), Didar Durdyýew (109), Hemra Amanmämmedow (88) we Altymyrat Annadurdyýew (81) bar. Agzalan möwsümden bäri Ýokary ligada tapawutlanan futbolçylaryň sany bolsa 283-e çykdy.
Bir tapgyrda 15 pökgi: Tamamlanan möwsümde iň kän pökgi geçirilen tapgyr 21-nji tapgyrdyr. Ýatlasak, şol tapgyrda «Şagadam» «Nebitçini» 2:1, «Energetik» «Merwi» 3:2, «Altyn asyr» «Aşgabady» 3:1, «Köpetdag» «Ahaly» 2:1 hasabynda ýeňipdi.
Sanawda ikinji orny 14 pökgüli 20-nji, üçünji orny bolsa 13 pökgüli 1-nji, 3-nji we 28-nji tapgyrlar eýeleýär. 4-nji we 8-nji tapgyrlarda bary-ýogy 5 pökgi geçirilipdi.
291 pökgi: Möwsümde derwezelere jemi 291 pökgi girizildi. Geçen ýyl bilen deňeşdirsek, 14 pökgi kändir.
Bir duşuşykda 7 pökgi: 1-nji tapgyrdaky «Altyn asyr» ― «Nebitçi» duşuşygy Ýokary liganyň 27-nji möwsüminiň iň kän pökgi geçirilen oýny boldy. 5:2 hasabynda «aragatnaşykçylaryň» peýdasyna tamamlanan duşuşykda, görşüňiz ýaly, iki drewezä jemi 7 pökgi geçirilipdir. 12-nji tapgyrdaky «Altyn asyr» ― «Merw» (6:0), 20-nji tapgyrdaky «Altyn asyr» ― «Köpetdag» (5:1) duşuşyklary 6 pökgi bilen tamamlandy.
Iň uly tapawut: 12-nji tapgyrdaky «Altyn asyr» ― «Merw» (6:0) duşuşygyň möwsümde iň uly tapawut bilen gazanylan ýeňiş hökmünde bellige alyndy. 15-nji tapgyrda «Ahal» «Nebitçini» (5:0), 26-njy tapgyrda «Nebitçi» «Energetigi» (5:0) bäş pökgi tapawudy bilen ýeňipdi.
Üç het-trik, 23 goşa pökgi: Möwsümde diňe üç futbolçy ― Pirmyrat Sultanow («Ahal», 15-nji tapgyr), Mihail Titow («Altyn asyr», 20-nji tapgyr) we Mekan Aşyrow («Altyn asyr», 22-nji tapgyr) bir duşuşykda üç gezek tapawutlandy. 17 futbolçy bolsa 23 gezek bir duşuşykda iki pökgi geçirmegi başardylar. Bu başarnyga Didar Durdyýew («Ahal», 12, 15, 28-nji tapgyrlarda) bilen Altymyrat Annadurdyýew («Altyn asyr», 1, 9, 12-nji tapgyrlarda) hötde geldiler.
Möwsümde: «Şagadam» 700-nji, «Aşgabat» 400-nji duşuşygyny geçirdi; «Şagadam» 300-nji ýeňşini gazandy; «Merw» 300-nji gezek ýeňildi, «Köpetdag» 1200-nji, «Altyn asyr» 700-nji, «Aşgabat» 600-nji pökgüsini geçirdi; «Nebitçi» 800-nji, «Aşgabat» 500-nji, «Altyn asyr» 300-nji, «Energetik» 200-nji gezek derwezesine pökgi geçirtdi; «Şagadam» 1000-nji, «Altyn asyr» 700-nji, «Energetik» 200-nji utugyny gazandy.
Ýatlatma: Makaladaky maglumatlaryň aglabasy awtoryň şahsy hasaplamalaryna daýanýar. Eger olar baradaky bellikleriňizi ýetirseňiz, awtora we türkmen futbolynyň şöhratly taryhyna kömek etdigiňiz bolardy.
Türkmenistanyň futbol çempionatynyň birinji we ikinji aýlawlarynyň tertibi.
FIFA-nyň güni 19.03.  —  27.03.2018 ý.
Bellik: «Altyn Asyr» we «Ahal» futbol klublarynyň AFK-nyň Kubogynyň toparçalaýyn bäsleşiginde çykyş edýändikleri sebäpli, olaryň gatnaşmagyndaky oýunlaryň käbirleriniň seneleri ýokarda görkezilen tertipde üýtgedildi.
Türkmenistanyň Gahrymany Oleg Kononenko dogduk şäherine - Türkmenabada geldi.
Salam, dogduk şäher!
28-nji sentýabr. Ir bilen Halkara Ahalteke atçylyk toplumynda geçirilen baýramçylyk dabarasynda hormatly Prezidentimiz bilen didarlaşan Gahryman günüň ikinji ýarymynda dogduk şäherine ― Türkmenabada geldi. Jeýhun ýakasyndaky şäher döşi lowurdap duran nyşanly perzendini tomusdan galan günleriň biriniň gyzgyn mähiri bilen garşylady.
Belki, göbek ganyň damanlygyndandyr. Nesibe nirelere çekse-de, dogduk Diýaryňa dolanyp gelmegiň ýakymy hemişe başgaça. Siz dogduk Diýaryňyzdan näçe wagtlyk aýrylyp gördüňiz? Bir ýylmy, belki bäş ýa on ýyldyr? Ýöne şunça aýralykdan soňra çagalygyň geçen ýerlerine didaryň gaýtadan düşende, ýüzin ýatyp topragy ogşaýasyň gelýär. Onsoň 30 ― 35 ýyl mundan ozal dogduk şäher bilen hoşlaşyp, ilki Ukraina, soň Russiýa, ondan hem älem giňişliklerine çenli (özi hem dört gezek!) baryp ýeten ogluň ahwalyna özüňiz düşüniň! Laçyn kamatly «Boeing» Türkmenabadyň Halkara howa menziline golaýlap başlandan, onuň ýüreginiň gürsüldisi artan däldirmi? Ýerden onmüňlerçe kilometr beýiklikde hem rahat urup bilýän ýürek dogduk şähere golaýladygyça, başgaça urandyr.
― Oleg Kononenko Türkmenabada ejesi aýatda dirikä birnäçe ýola gelipdi. Bu gezek ol şäheriň Halkara howa menzilini görüp, gözlerine ynanmady. Harkowyň N.Ý.Žukowskiý adyndaky awiasiýa institutyna okuwa gitmänkä, Türkmenabadyň howa menzilinde bir ýyl işlän Olegi täze, döwrebap menzil diýseň begendirdi. «Biziň Prezidentimiz (ol hormatly Prezidentimizi şeýle atlandyrýar), gör, nähili beýik ynsan! Diňe şu howa menzili hem Onuň il-günüň aladasyny ähli zatdan ilerde goýýandygyny görkezýär» diýip, Oleg uçardan düşen badyna buýsanjyny paýlaşdy.
Hawa, Arkadag Prezidentimiziň ak patasy bilen geçen ýylyň fewral aýynda açylyp, ulanmaga berlen, sagatda 500 ýolagça hyzmat edýän Türkmenabadyň Halkara howa menzili Oleg Kononenkonyň işlän menzilinden has kämil, has tapawutly. Lebabyň howa derwezesine öwrülen bu menzil geçen iki ýyla golaý wagtyň dowamynda Türkmenistanyň Gahrymany Oleg Kononenko ýaly hormatly myhmanlaryň, gör, näçesiniň öwgüli sözlerine mynasyp boldy.
Halkara howa menzilinden şähere gaýdýan ýol «Arkadag» diýlip atlandyryldy. Bu ýoluň ugrunda täze Türkmenabat kemala gelýär diýsek, öte geçdigimiz bolmaz. Ýoluň iki kenaryndaky jaýlaryň 20-den gowragynda geçen ýylyň tomsundan bäri bagtyýar ýaşaýyş gaýnap joşýar. 100-e golaý desgada bolsa gurluşyk gyzgalaňly dowam edýär. Olaryň 40-synyň düýbi şu ýylyň tomsunda tutulypdy.
Ýeri gelende aýtsak, 2012-nji ýyldan soňra Türkmenabada ilkinji gezek gelen Gahryman soňky ýyllaryň içinde şäheriň tanalmaz derejede özgerendigini guwanç bilen belledi. Ol wagtynyň çäklidigine garamazdan, şäheriň köçelerinde gezelenç etmegi hem ahmal etmedi. Onuň 18 ýaşynda hoşlaşan şäheri bilen bu günki şäheriň arasynda uly tapawut bar. Bu tapawut mukaddes Garaşsyzlygyň, Berkarar döwletimiziň bagtyýarlyk döwrüniň gudratyndan kemala geldi.
Kononenkolaryň öýi Türkmenabat şäheriniň Merkezi etrapçasynda ýerleşýär. Ýük ulagynyň sürüjisi bolup işlän Dmitriý Kononenko bilen Türkmenabadyň howa menziliniň aragatnaşyk bölüminiň ozalky hünärmeni Taisiýa Çurakowanyň maşgalasy etrapçadaky 6-njy jaýyň ikinji gatyndaky öýleriň birinde ýaşadylar. Kakasy irräk aradan çykan Oleg Kononenko ejesi heniz aýatda dirikä ony görmek üçin birnäçe gezek dogduk şähere, mähriban ojaga gelip gidipdi.
― Biz olar bilen geçen asyryň 70-nji ýyllaryndan bäri goňşuçylykda ýaşaýarys. Olegiň başga-da bir erkek dogany bardy. Ol hem Russiýada okap, şol ýerde hem işläpdi. Ýöne birnäçe ýyllap Türkmenabatda ― ejesiniň hem ýanynda ýaşady. Ýadyma düşüşine görä, Oleg hem okuwy tamamlap, Türkmenabatda biraz tejribelik geçen bolmaly. Soňra arzuwlarynyň yzyna düşüp, Russiýa gitdi.
Biz onuň ejesine «Totýa Taýa» diýip ýüzlenerdik. Kiçigöwünli zenandy pahyr. Olegiň üstünliklerine tüýs ýürekden guwansa-da, köpçülikde dil ýaryp ýörmezdi. Men onuň ilkinji gezek kosmosa uçjak bolýandygyny gazetden okap, ejesine aýdanymda: «Hawa, habarym bar. Uçjag-a bolýar» diýip, gysgajyk jogap beripdi. Ýöne çagalaryny hemişe mähir bilen ýatlardy. Türkmençiligi hem gowy bilerdi, milli däplerimize eýererdi. Soňky ýyllarda, köplenç, ýeke ýaşan totýa Taýany ähli goňşularymyz gowy görerdi.
Olegiň çagalygy barada näme aýdyp bolar? Ol hem ähli çagalar ýaly hemişe bökjekläp oýnap ýören oglanjyk görnüşinde hakydamda galypdyr. Käte-de ejesi bilen howa menzilindäki uçarmanlaryň klubyna giderdi. Diýmek, Olegiň uçarman, kosmonawt bolmak höwesi şol ýyllarda oýanyp başlan bolmaly.
Türkmenistanyň Gahrymany Oleg Kononenko şu gezekki saparynda mähriban ojagyna ýene bir gezek zyýarat etdi. Ýöne bu zyýarat şu ojagyň perzendi hökmünde, belki-de, onuň iň soňky zyýaratydy. Çünki Gahryman kosmonawt bu gezek bir pikiri ýüregine düwüp gelipdi. Onuň hyýaly maşgalasynyň uzak ýyllaryň dowamynda ýaşan öýüni şäheriň ilatyna sowgat bermek üçin şäher häkimliginiň ygtyýaryna tabşyrmakdy. Gujagynda türkmenistanly ilkinji kosmonawty penalan öý mundan beýläk başga maşgalalara hyzmat etmelidi. Ol şonda häzir boşap galan öýüň goýnunyň ýene-de çaga gülküsine doljakdygyna ynanýardy.
O.Kononenko şäher häkimliginde bolan duşuşykda bu teklibini beýan etdi. Ýöne ol başga bir has peýdaly teklip bilen ýüzbe-ýüz boldy.
Kosmonawt perzentli, onda-da älem giňişliginde iň köp wagt bolmak boýunça rekord goýan kosmonawtly bolmak her bir şähere nesip edenok. Şonuň üçin hem Türkmenabat öz perzendini mundan beýläk hem arzylar, hormatlar. Kim bilýär, bir gün bir myhman gelip, Türkmenabatdan Oleg Kononenkonyň yzlaryny gözlemezmi? Ýa bir gün kinematograflar topary gelip, Kononenko baradaky dokumental filmiň birnäçe sahnasyny Türkmenabatda surata düşürmäge isleg bildirmezmi? Ikisi hem bolup biljek ýagdaý. Şonuň üçin hem şäheriň ýolbaşçylary Gahrymana onuň ýaşan öýüni muzeý etmek teklibi bilen ýüz tutdular. Bu eýýäm onuň Türkmenistana şu gezekki saparynyň dowamyndaky ikinji hoş habardyr. 25-nji sentýabrda hormatly Prezidentimiziň hut öz elinden Türkmenistanyň iň ýokary tapawutlandyryş derejesini ― «Türkmenistanyň Gahrymany» diýen belent adyň güwäçisi bolan «Altyn aý» nyşanyny alan O.Kononenko indi öz öýüniň öz adyna dörediljek muzeýe öwrülmegi bilen bagly teklip bilen ýüzbe-ýüz bolýar. Dogduk Diýaryny hemişe ýüreginde saklan kosmonawt indi onuň ýüreginde hem ýaşaýar. Türkmen Diýary bir mahallar Olegde älem giňişliklerine çykmak höwesini oýaryp bilipdi. Kim bilýär, ýakynda dörediljek muzeýe gezelenje gelýän ýaşlaryň ýene-de biriniň (belki birnäçesiniň) älemlere seýran etmek höwesi oýanarda, ýurdumyzdan ikinji, üçünji,.. onunjy,.. ýüzünji kosmonawtlar dörär. Kim bilýär?!
― Oleg synpymyzyň iň göreldeli okuwçylarynyň biridi. Onuň üçlük alyp, ýüzüni saraldyp durany ýadymyza düşenok. Ähli dersleri, esasan hem bedenterbiýäni ― sporty aýratyn gowy görerdi. Üçünji hatarda oturýan uzyn boýly Oleg (10-njy synpda okaýarka, onuň boýy 180 santimetrden geçdi) hyýalymyzda şo-ol juwanlygynda galypdyr.
Oleg heniz mekdepde okaýarka, woleýbol boýunça Türkmenistanyň ýetginjekler ýygyndysyna çagyrylan hem bolsa, ony diňe woleýbolçy diýip tanamak bolmaz. Ol futbolam, tennisem gowy oýnaýardy. Üstesine-de gowy suratkeş, ussat sazandady. Gitarada çalýan sazlaryny diňläp doýup bolmazdy. Mahlasy, onuň köptaraply zehini heniz mekdep partasynda oturýarka ýüze çykypdy.
Gahryman kosmonawtyň dogduk şäherine bu gezekki sapary has täsirli pursata beslendi: ol orta bilimi alan mekdebine gelip gördi.
― Kononenko okan mekdebine ozal hem gelip gören eken. Ýöne şol gezek mekdepde abatlaýyş işleriniň gidýänligi üçin, hut, öz okan synpyna baryp bilmändir. Bu gezek bolsa ony göni öz okan synpyna alyp bardyk. Bu ýerde kosmonawta garaşylmadyk sowgat ― 10-a golaý synpdaşlary garaşýardy. Synpdaşlaryny gören kosmonawtyň begenişini bir görsediňiz. Onuň gözlerine düwme-düwme ýaşlar doldy. Hemmeler bilen mähirli salamlaşyp, öz oturan partasyny tapmaga synanyşdy. Ikinji hatara ýönelen myhmana synpdaşlarynyň biri onuň üçünji hatarda oturandygyny ýatlatdy. Käbir synpdaşlaryny 40 ýyla golaý wagt bäri görmedik myhman bilen bolan ýakymly gürrüňleri daşyndan diňlemegiň ýakymy hem başgaçady.
Aýsoltan mugallym ýene bir zady gürrüň berýär. Mekdepde Türkmenistanyň Gahrymany Oleg Kononenko bagyşlanan ýörite diwarlyk döredilipdir. Myhman ony guwanç bilen synlady. Ýakyn geljekde bolsa bu diwarlyk ýörite burç derejesine çenli ulaldylar. Ony mekdebiň hormatly myhmany bolan kosmonawtyň hut özünden alnan suratlardyr wideogörnüşler bezär. Gahrymanyň gol çekip beren ýadygärlik suratlary bolsa bu burçuň iň arzyly gymmatlyklarynyň birine öwrüler.
Kosmonawtyň okan mekdebiniň mugallymlarydyr okuwçylary bilen duşuşygy hem täsirli boldy. Duşuşyga gelen Türkmenistanyň ilkinji kosmonawty bolsa, bermäge sowal, gyzyklanmaga täsinlik gytmy? Duşuşyga gatnaşýan okuwçylaryň sähel salymyň içinde myhmanyň üstüni sowaldan gömdüler. Ol bolsa sowallaryň käbirine ýylgyryp, käbirine çynlakaý görnüşe girip, howlukman jogap berdi. Okuwçylar yzda galan, üstünlikli geçen dört uçuşyň ählisin, älem giňişligindäki ýaşaýyşdan başlap, indiki etsem-goýsamlaryna, maşgala agzalaryna çenli gyzyklandylar.
Şol gün «eşiden gulak gören göz bilen deň boldy». Çünki kosmonawt özüniň täsirli gürrüňlerininiň üstüni synpyň «akylly» tagtasynda şöhlelenen suratlardyr wideogörnüşler bilen ýetirdi. Aslynda, Türkmenabadyň 15-nji orta mekdebiniň mugallymlarydyr okuwçylary bu suratlaryň ilkinji tomaşaçylary boldular diýsek hem lap edip aýtdygymyz bolmaz. Kosmonawt bolsa mähriban bilim ojagynda okaýan ýaşlara şol gün suratlardyr wideogörnüşleriň uly toplumyny eçildi. Olaryň arasynda älem giňişligindäki ýaşaýyş, şol sanda dynç alynýan, iýlip-içilýän, işlenilýän, aňrysy-bärisi görünmeýän giňişlige «seýle çykylýan» görnüşlerden hem suratlardyr wideogörnüşler bar.
― Gahryman kosmonawt bilen bolan duşuşyga maňa-da gatnaşmak miýesser etdi. Men oňa: «Siziň ekiz perzentleriňiz (Alina we Andreý) bar. Ogluňyz geljekde yzyňyzy ýöredip, kosmonawt bolmagy maksat edinýärmi?» diýip ýüzlendim. Myhman ýylgyrdy-da: «Sen häzir öz geljegiň hakynda anyk maksat goýduňmy?» diýip, özüme sowal bilen ýüzlendi. Men hem gysgajyk: «Ýok entek» diýdim. Ol hem: «Ine, Andreý hem maňa edil seniň beren jogabyňy berýär. Haýsy käri saýlasa-da, onuň ile ýaramly adam bolup ýetişmegini isleýärin» diýip jogap berdi.
Duşuşyk diýseň gyzykly boldy. Biz şu wagta çenli dünýä belli kosmonawtyň okan mekdebinde bilim alýandygymyza buýsanýardyk. Indi bolsa onuň özi bilen duşuşmaga-da mümkinçilik aldyk. Bu pursat biziň ýadymyzdan hiç haçan çykmaz.
Duşuşykdan galan täsirlerini biziň bilen mekdebiň 6-njy synp okuwçysy Şirin Hojamberdiýewa-da, 8-nji synp okuwçylary Gözel Hasanowa bilen Bahar Durdyýewa-da paýlaşdy. Okuwçylaryň hem aýdyşy ýaly, 55 ýaşly kosmonawtyň indiki maksady älem giňişligine ýene-de çykmak. Ol häzir bäşinji uçuşyna taýýarlanýar. Maksatlarynyň ýene biri hem geçen gezeklerde bolşy ýaly, Türkmenistan, türkmen halky bilen bagly gymmatlyklary, hususan-da, hormatly Prezidentimiziň täze dürdäne eserlerini ýyldyzlaryň deňine alyp çykmak.
Okuwçylaryň biri näme diýdi bilýäňizmi? «Biz dünýä kinematografiýasyndan «Supermen» diýlip atlandyrylýan uçýan gahrymany tanaýarys. Indi biziň öz uçýan gahrymanymyz ― Oleg Kononenkomyz bar. Ol ― biziň Supermenimiz!». Elbetde, çaga ýüreginden syzylyp çykan bu sözler azda-kände ýylgyrdýan hem bolsa, olaryň aňrysynda çäksiz buýsanç bar. Häzir Internetiň mümkinçilikleri şeýle bir giňedi welin, Ýeriň ol ujunda bolup geçen wakalary dessine bilmek juda ýeňil işe öwrüldi duruberdi. Älem giňişligine ilkinji gezek 2008-nji ýylda göterilen Oleg Kononenkonyň ähli uçuşlaryna bu gün uly ýaşlylarymyz hem, çagalarymyz hem belet. Kim bilýär, çagalaryň köpüsi ony eýýäm öz dünýäsiniň gahrymany diýip yglan edendir. Ýürekleri ussatlyk bilen okap bilýän hormatly Prezidentimiz bolsa ony «Türkmenistanyň Gahrymany» diýip atlandyrdy.
Oleg Kononenkonyň dogduk şäherine sapary doly bir gije-gündize hem ýetmedi. Ýöne şäherde onuň bu saparynyň täsirinden dörän gürrüňler ilatyň arasynda heniz-henizler ýaşasa gerek. Biz şu ýazgylary hem şol gürrüňleriň arasyndan süzüp aldyk. Bir gün duza müň gün salam berilýän bolsa, Türkmenistanyň Gahrymany Oleg Kononenkonyň 18 ― 20 ýyllap duz iýen, asylha, doglan şäherine salamy entek-entekler soňlanmaz. Nesip bolsa, ol indiki gezek öz adyna açylan muzeýe geler.
Ýazgylarymyza nokat goýmankak, ýene bir pikire salgylanmak isleýäris. Watan, halk öz adyny arşa çykaranlaryň gadyryny bilýär. Bu goşa mukaddesligiň adyny arşa çykarmak hakyky gahrymanlykdyr. Şonuň üçin hem eziz Watanymyz, mähriban halkymyz adyny arşa çykaran hormatly Prezidentimiz Gurbanguly Berdimuhamedow, Russiýa Federasiýasynyň uçarman-kosmonawty, «Kosmonawtlary taýýarlaýan Ý.A.Gagarin adyndaky Ylmy-barlag synag merkezi» federal döwlet býujet edarasynyň kosmos işi boýunça «ROSKOSMOS» döwlet korporasiýasynyň tälimçi ― kosmonawt ― synagçysy, kosmonawtlar toparynyň serkerdesi Oleg Kononenkony Gahrymanlyk bilen mertebeleýär.
Agageldi ITALMAZOW.
Türkmenistanyň halk artisti Kakajan Aşyrow 70 ýaşady.
Dogrusy, kino artisti bolup gidiberse-de bolardy. Ýöne sungata söýgä kän zat sygýar. Belki-de, şol söýgi sada oba oglanynyň Marydan Moskwa okuwa gitmegine hem sebäp bolandyr. 1972-nji ýylda surata düşürilen «Meniň dostum Meleguş» kinofilmindäki döreden keşbinde gürrüň atşynaslyk sungaty hakda gidýän hem bolsa, biz onda baş gahrymanyň keşbini ýerine ýetiren artistiň sungata bolan egsilmez söýgüsini hem görýäris. Alty Garlyýewiň geljekki uly zehini bu filme çagyrmagy bolsa, belki-de, oňa beren ak patasydyr. Oňa çenli daşary ýurt dramaturglarynyň birnäçesiniň eserlerinde keşp döredip, baý tejribe toplan Kakajan Aşyrow Altynyň keşbini ussatlarça ýerine ýetirmek bilen, türkmen sungatyna täze bir zehiniň gelendigini subut etdi. Ýa-da Moskwanyň Şepkin adyndaky teatral uçilişşesini tamamlanlarynda, Gogolyň «Derňewçi» komediýasynda baş gahryman Hlestakowyň keşbini şowly ýerine ýetirişi bilen teatr artisti bolup işläberse-de bolardy. Ýöne sungata söýgi bitewi bolýar. Ol sungatda täze giňişlikleri, täze gözýetimleri gözleýärdi. Şol gözleg hem ony soňra Moskwanyň Wladimir Maýakowskiý adyndaky akademiki teatryna režissýorlyk ugrundan iki ýyllyk kämilleşdiriş okuwyna alyp gelýär. Ýaş zehiniň režissýor hökmünde täze eserleri sahnalaşdyrmak höwesi ony teatr sungatynda küýsegli menzillerine ýetirýär. «Meniň dostum Meleguşdaky» gözleri ýanyp duran hyjuwly ýaş zehin indi teatr sungatynda şolar ýaly yhlas bilen özüni synamak isleýärdi.
Başlangyç mydama-da kyn bolýar. Ýöne: «Başlangyç — işiň ýarysy» diýýänlere-de «hä» beresiň gelýär. Sungata söýgi ähli kynçylyklardan rüstem gelýär. 1988-nji ýylda döreden «Jan» eksperimental teatry, onda özüniň ýazan hem-de sahnalaşdyran dürli sahna eserleri Kakajan Aşyrowyň adynyň öz ýurdumyzdan daşarlarda hem tanalmagyna getirýär. Munuň şeýledigine ol eserleriň dürli ýyllarda dürli halkara festiwallarda baýraklara mynasyp bolmaklygy hem aýdyň güwä geçýär.
On ýyldan gowrak wagt ýolbaşçylyk eden «Jan» teatry onuň üçin döredijilik gözlegleriniň synag meýdany boldy. Şol bir wagtda-da täze gözleglere badalga berdi. Ol gözlegler öz miwesini hem eçildi. «Däli Domrul» sahna eserini döredenlerinde, ol Magtymguly adyndaky Halkara baýraga mynasyp bolýar. «Sen söýseň meni», «Oguz oýny», hormatly Prezidentimiziň adybir eseri boýunça «Döwlet guşy», «Parahatçylyk sazy, dostluk, doganlyk sazy» eseriniň esasynda sahnalaşdyrylan «Dutaryň owazy» sahna eseri — bularyň ählisi türkmen teatr sungatynyň altyn gaznasyna giren eserlerdir. Çünki Kakajan Aşyrow sahna dünýäsine, tomaşaçynyň göwün islegine, tomaşa zalyna diýseň belet. Artistleriň zehin üşügini olaryň atlaryny bilşiçe, belki, ondan hem artyk bilýär. Şonuň üçin režissýor hökmünde olaryň zehinini açmagyň hem ussadydyr. «Dutaryň owazyndaky» Şüküre biziň ählimiz aşyk, ony ýakynymyz ýaly görýäris. «Sen söýseň meni» sahna oýnunda Bally mollanyň keşbini döreden Çary Berdiýewiň, Jaýtygülüň keşbini ýerine ýetiren Oguljahan Täçgeldiýewanyň, ene keşpleriniň ezberi Jennet Paltaýewanyň döreden keşbi, Kakajan Aşyrowyň maşgalasy, ussat aktrisa Gülnabat Aşyrowanyň döreden Domrulyň hatynynyň keşbi, Muhammet Bekiýewiň döreden Oguz hany biziň köpimiziň ýadymyzdadyr.
Sahna bilen tomaşa zalynyň özara baglanyşygy sahna oýnunyň şowly çykmagyna bagly bolýar. Ondan soň ol eser adamlaryň kalbynda ýaşamagyny dowam etdirýär. Kakajan Aşyrow ençeme ýaş zehinleriň hem halypasydyr. Myrat Orazmuhammedow, Gülälek Akmyradowa, Batyr Çaryýew, Baýramdurdy Rahymow, Dilşat Meläýewa ýaly ençeme zehinler onuň ussatlygynda uly sungat mekdebini geçdiler. Munuň özi saz sungatynda kompozitoryň haýsy owazy haýsy saz guralynda ýaňlandyrmalydygynyň ussady bolşy ýaly, köptaraply zehiniň döredijiliginiň ýene bir täsin tarapydyr.
Ýyldan-ýyla kino, teatr artisti, dramaturg, režissýor hökmünde taplanan Kakajan Aşyrowyň millilige, watansöýüjilige ýugrulan eserleri yzygiderli hem ussatlarça sahnalaşdyrmaklygy onuň sungata bolan bitewi söýgüsinde kämillige ýetendiginiň aýdyň beýanydyr.
Halypa režissýor 2019-njy — «Türkmenistan — rowaçlygyň Watany» ýylynda, ilkinji sahnalaşdyrylanyna 20 ýyl geçenden soň, Aleksandr Wolodiniň «Suwlugan» eserine täzeden ýüzlendi. Munuň özi kämilligiň çägi ýok diýleniniň özboluşly jogabyna meňzeýär.
Türkmenistanyň halk artisti Kakajan Aşyrowyň halk sazlarynyň janköýeridigi, sahna bezegine sahnalaşdyrýan eserine görä sazlaşyk berşi, artistlere zehinine kybap keşpleri ynanyşy, millilige ýugrulan döwrebap eserleri bilen tomaşaçylary begendirişi, mydama täze gözleglerde gezýändigi onuň köňül atynyň hemişe aýlawdadygyny görkezýär. Biz hem görnükli sahna ussadyna şeýle asylly işinde rowaçlyk, täze döredijilik üstünliklerini arzuw edýäris.
Türkmenistanyň halk ýazyjysy Gurbannazar Ezizowyň 80 ýyllygyna.
Gy­şyň ýaza ulaşýan günleri howada özboluşly ýakym bar. Ol ýakymy şahyryň şygrynamy ýa şol şygyrdan dörän bir gowy aýdymamy, garaz, sungata deňäsiň gelip dur. Şeýle pursatlarda mährem zenan bilen söhbet etmegiň hem gowy şygyr okanyňdaky, ajaýyp saz diňläniňdäki ýaly ýakymynyň bardygyny kalbyň bilen duýýarsyň.
Türkmeniň şahyr ogly Gurbannazar Ezizowyň maşgalasy Halnabat gelneje bilen söhbedimiz şahyr hakda öňden bilýän zatlarymyzy ýene bir ýola kalbymyz bilen duýmaga, bilmeýän zatlarymyzy bilmäge, azrak bilýändirin öýdenlerimiziň bolsa üstüni ýetirmäge kömek etdi.
Şahyryň atasy Hümmet agalar 1937-nji ýylda Gökdepeden Büzmeýine, 1948-nji ýylda bolsa ondan Aşgabada göçüp gelýärler. Ol wagtlar Halnabat gelneje ýaňy iki ýaşlyja gyzjagaz eken. On doganyň — alty ogul, dört gyzyň dördünjisi bolan Halnabadyň ene-atasy bilen geljekki gaýynlary şol Büzmeýinde oturan wagtlaryndan bäri biri-birini gowy tanaýan ekenler. Halnabadyň kakasy Seýit Gulmyradow şol wagt işçi, ejesi öý hojalykçy eken. Giň göwünli, mährem ene gyzy Halnabada hem el işlerini kemsiz öwredipdir. Keşde etmekden gowy baş çykarýan, gaýma gaýaýan Halnabadyň durmuşa çykyp baran öýi zergärler maşgalasydy.
Soňra ýyllar geçip, gyzlary Ýazgül bilen Arzygüli Aşgabat şäher medeniýet müdirliginiň Bäşim Nuraly adyndaky çagalar çeperçilik mekdebiniň haly gurnagyna okuwa berýärler. Halnabat gelneje ejesiniň gaýyn öýlerine gelip ýüwürdip beren halysyny perzentleri bilen bile dokaýar. Soňra çagalar örüm işlerine hem ökdeleýärler, keşde etmegi-de öwrenýärler.
Ol okuwyň zerurdygyny, ony dowam etdirmelidigine gowy düşünýär. Büzmeýinde ýediýyllyk mekdebi tamamlan Halnabat gaýynlarynyň ýakyn ýardamy bilen 29-njy orta mekdepde açylan agşamky işçi ýaşlar mekdebini tamamlap, uniwersitetiň türkmen filologiýasy bölümine gaýybana okuwa girýär. Döwlet kitaphanasynda işlemegi oňa köp kitaplary okamaga, okanlarynyň netijesinde hem mugallymlaryň tabşyrýan ýumuşlaryny birkemsiz ýerine ýetirmäge mümkinçilik berýär. Uniwersiteti tamamlanyndan soňra 4 ýyl paýtagtymyzdaky 43-nji mekdepde mugallym bolup işleýär.
1990-njy ýylda şahyryň öz okan 29-njy orta mekdebinde Gurbannazar Ezizowyň doglan gününiň 50 ýyllygy dabaraly bellenilýär. Bu mekdebe şahyryň ady dakylýar. Şol ýerde onuň muzeýi hem döredilýär. Halnabat gelneje hem şu mekdebiň kitaphanasyna işe geçýär. Çagalarda kitaba söýgi döretmekde gujur-gaýratyny gaýgyrmaýar. Söhbedimiziň arasynda ol danalaryň aýdan parasatly sözlerinden hem mysallar getirýär. «Ine, bir dana: «Ulular terbiýeli bolsalar, çagalaryň özlerem terbiýelener» diýipdir, ýa-da akyldarlaryň biri: «Ene-ata çaga üçin iň esasy göreldedir» diýip ýazypdyr. Terbiýe meselelerinde olaryň ýazanlary giden bir umman. Bir alym bolsa şeýle diýýär: «Çaga 7 ýaşyna çenli näme beren bolsaň, bütin ömrüne şony alarsyň». Şulardan hem görnüşi ýaly, maşgala terbiýesi iň esasy hem zerur terbiýe. Olara «Eýle bol, beýle bol!» diýip aýdanyňdan, göreldäň bilen görkezmek has peýdalydyr» diýip, Halnabat gelneje gürrüň berdi. Ýöne bir zat welin belli. Şol göreldäniň aňyrsynda maşgala, çagalara, öý-ojaga egsilmez söýgi durandyr.
Halnabat gelneje maşgalasy, nesil-nebereleri hakdaky gürrüňini dowam etdirip, şeýle diýdi: «Gaýynlarym, zergärler maşgalasy. Çaka molla, onuň ogly Hümmet molla, Eziz aga — bularyň hemmesi zergär. Gurbannazaram şony dowam etdirdi. Eziz aga hem zergär, hem matematika mugallymydy. Ejesi Gülnabat eje ruhubelent, zehinli zenandy. «Akyl — atadan, zehin — eneden» diýlip, ýöne ýere aýdylmaýar. Ejesiniň zehini, ýatkeşligi Gurbannazara hem öz täsirini ýetirendir, elbetde».
Halnabat gelneje bilen Gurbannazar Ezizowyň bäş perzendiniň bäşisem ýokary bilimli. Olar halk hojalygynyň dürli ugurlarynda abraý bilen zähmet çekip ýörler. Ýazgül bilen Sähragül Magtymguly adyndaky Türkmen döwlet uniwersitetini, Arzygül bilen Ogulabat häzirki Türkmen döwlet ykdysadyýet we dolandyryş institutyny tamamladylar. Ogly Serdar bolsa Döwletmämmet Azady adyndaky Türkmen milli dünýä dilleri institutynda iňlis dili boýunça bilim alypdyr. Serdaryň üç ogly, bir gyzy bar.
Geçen, «Türkmenistan — rowaçlygyň Watany» ýylynda hormatly Prezidentimiziň Permany bilen paýtagtymyzdaky 81-nji orta mekdebiň kitaphanaçysy Halnabat Ezizowa «Zenan kalby» ordeni bilen sylaglandy. Şeýdip, Halnabat gelnejäniň maşgala ojagynda hem-de zähmetde çeken yhlasy ony durmuşda belent abraý-mertebä ýetirdi.
— Bagtyýarlyk döwrümizde hormatly Prezidentimize, il-günümize gowudan-gowy alkyş-dilegler edýärin. Garaşsyzlyk ýyllarynda Gurbannazar Ezizowa “Türkmenistanyň halk ýazyjysy” diýen hormatly at, şeýle hem Magtymguly adyndaky Halkara baýragy berildi. Kitaplary ençeme ýola neşir edildi. Gahryman Arkadagymyzyň başlangyjy bilen paýtagtymyzyň iň gözel ýerinde gurlan “Ylham” seýilgähinde türkmen edebiýatynyň ägirtleri Nurmuhammet Andalyp, Döwletmämmet Azady, Magtymguly Pyragy, Mollanepes, Kemine, Berdi Kerbabaýew, Beki Seýtäkow, Kerim Gurbannepesow, Nury Baýramow... dagy bilen bir hatarda Gurbannazaryň hem nurana heýkeli lowurdap dur. Biziň maşgalamyz üçin bolsa şundan zyýada bagt ýok. Gurbannazaryň doglan gününiň 80 ýyllyk toýy hemişelik Bitaraplygymyzyň şanly 25 ýyllygynyň bellenilýän “Türkmenistan — Bitaraplygyň mekany” ýylyna gabat geldi. Belent hormat-sarpasy üçin mähriban Arkadagymyza taňryýalkasyn aýdýarys. Goý, hormatly Prezidentimiziň döwletli işleri rowaçlyklara beslensin, jany sag, ömri uzak bolsun! — diýip, Halnabat gelneje ýürek buýsanjyny biz bilen paýlaşdy.
Türkmenistanyň importy we ekspordy.
Türkmenportal, Türkmenistanyň daşary söwda dolanyşygyny seljerme maksady bilen, 2018-nji ýylyň importynyň we eksportynyň gysgaça synyny geçirdi*.
Türkmenistanyň daşary söwda dolanyşygynyň möçberi 2018-nji ýylda 16 973,8  million ABŞ dollaryna deň boldy. Türkmenistanda daşary söwda dolanyşygy bilen bagly alynyp barylan reformalar öz oňyn netijesini berdi, netijede söwda balansynyň galyndysy (saldo) 6 328,0 million ABŞ dollaryndan ybarat boldy. Söwda balansynyň oňyn netije bermegi, ýurdyň 2018-nji ýylda daşary ýurda köp haryt satanyny we daşary ýurtdan az haryt satyn alanyny aňladýar.
Diagrammadan görnüşi ýaly, 2018-nji ýyly geçen ýyl bilen deňeşdirsek eksportyň artandygyny, Importyň bolsa esli möçberde azalandygyny hem görmek bolar, azalma 47,80 % barabar. Importyň azalmagy, ýurtda gyzyl pullarynyň tygşytlanmasyna esas bolar.
2018 - nji ýylda Türkmenistan 107 sany döwlet bilen daşary söwda aragatnaşygyny alyp bardy.
Eksport boýunça ilkinji 5 giren döwletler: Hytaý Halk Respublikasy, Italiýa, Owganystan, Türkiýe, Birleşen Arap Emirlikleri.
Import boýunça ilkinji 5 giren döwletler: Türkiýe, Birleşen Arap Emirlikleri, Hytaý Halk Respublikasy, Germaniýa, Russiýa Federasiýasy.
2018-nji ýylda Ekspordyň haryt düzümi;
2018-nji ýylda Impordyň haryt düzümi;
Türkmenistanyň kiçi we orta telekeçiliginiň eksportynyň ösüşi üçin täze mümkinçilikleri.
Ýewropanyň Täzeleniş we Ösüş banky (ÝTÖB) tarapyndan Beýik Britaniýanyň hökümeti bilen hyzmatdaşlykda geçirilen treninga telekeçileriň we ýerli işçi guramalaryň wekilleri gatnaşdylar.
Türkmenistanyň kiçi we orta telekeçileri, 2019-njy ýylyň 20-22 fewraly aralygynda  Aşgabat şäherinde geçirilen üç günlik ýöriteleşdirilen treninginiň netijesinde, täze eksport mümkinçilikleri özleşdirmek hem strategik ösüşini has-da gowy meýilleşdirmek üçin has taýýarlykly bolarlar.
«Ekportyň we söwdanyň maliýeleşdirilmeginiň öňde barýan tejribeleri» atly trening ÝTÖB tarapyndan Beýik Britaniýanyň hökümeti bilen hyzmatdaşlykda taýýarlanyldy. Bu treninga Türkmenistanyň öňde barýan 25 hususy eýeçilikdäki kärhanalarynyň wekilleri ýygnandylar. Treninga Türkmenistanyň Senagatçylar we telekeçiler birleşmesiniň hem-de Türkmenistanyň Sowda-senagat edarasynyň wekilleri gatnaşdylar. Goňşy ýurtlaryň Söwda Wekillikleriniň wekilleri şol ýurtlara eksport mümkinçilikleri barada telekeçilere habar berdiler. Bu trening ýerli öndürijileriň eksport kuwwatlykllaryny ýokarlandyrmaga we olaryň daşary söwda amallaryny ösdürmegine gönükdirilendir.
ÝTÖB, Beýik Britaniýanyň hökümeti ýaly, Türkmenistanyň ykdysadyýetiniň halkara bazarlaryna mundan beýläk hem goşulmagyny goldaýar. Bu ugrdaky tagallalar ÝTÖB-nyň we Ýewropa Birleşiginiň tarapyndan maliýeleşdirmek we ekspert maslahat bermek görnüşinde ýerine ýetirilip, ýurdyň eksportyny ösdürmek boýunça hökümetiň maksatnamalarynyň durmuşa geçirilmegine ýardam bermeklige gönükdirilendir.
Telekeçiler has gowy netijeler almak üçin, eksport bilen bagly soraglar boýunça aýratyn halypanyň ýeke-ýeke maslahat sessiýasyna gatnaşmaga mümkinçilik alarlar. Bu sessiýalar ÝTÖB-nyň we Ýewropa Birleşiginiň tarapyndan gurnalyp maliýeleşdiriler.
Türkmenistanda öz işine başlandan bäri ÝTÖB ykdysadyýetiň dürli pudaklaryndaky 70 taslamalary ýerine ýetirmek üçin 272 million ýewro möçberde maýa goýdy, 200-den hem köp hususy kärhanalara biznes-maslahatdan peýdalanmak mümkinçiligini döretdi.
Türkmenistanyň Kubogy — 2015:  ilkinji duşuşyklar barada käbir pikirler, sanlar, maglumatlar.
1-nji awgustda futbol boýunça ýurdumyzyň Kubogyny almak ugrundaky ýaryşa badalga berler. Mälim bolşy ýaly, Türkmenistanyň Kubogyna mynasyp bolan toparyň AFK-nyň derejesindäki ýaryşa gatnaşdyrylmagy Kubogyň ähmiýetini has-da artdyrdy. Bu bolsa Kubok ugrundaky ýaryşyň has-da çekeleşikli geçmegine sebäp bolýar.
Mälim bolşy ýaly, milli çempionatymyzyň ikinji aýlawyndan soňra, Türkmenistanyň Aragatnaşyk ministrliginiň «Altyn asyr» topary iň ýakyn garşydaşyndan 10 utuk ara açyp, çempionlyk ugrunda ynamly gadam urýar. Ikinji orunda barýan «Ahalyň» «aragatnaşykçylaryň» yzyndan ýetmegi üçin «Altyn asyryň» 3 gezek ýeňlip, bir gezek hem deňlik hasap bilen oýnamagy gerek. Ýöne yzda galan iki aýlawda «aragatnaşykçylaryň» diňe ýekeje duşuşykda ýeňlendiginden, toparyň edil häzirki ýagdaýda düzüminiň beýleki garşydaşlaryndan has güýçlüdiginden ugur alsak, garşydaşlaryna «Altyn asyry» 3 gezek ýeňlişe sezewar etmek kyn düşse gerek. Şonuň üçin hem AFK-nyň ýaryşlaryna çykmagy niýet edinen beýleki toparlar, esasan, Türkmenistanyň Kubogyny gazanmaga dalaş etseler gerek.
Ozal hem habar berşimiz ýaly, ýurdumyzyň Kubogy ugrundaky ýaryşa jemi 11 futbol topary gatnaşýar. Olaryň 10-sy ýokary liga, biri bolsa («Köpetdag») birinji liga wekilçilik edýär. 1-nji awgustda ýokary liganyň iki aýlawynyň jemleri boýunça soňky orunlary eýelän «Merw», «Energetik», «Daşoguz» toparlary we şu ýyl döredilip, birinji ligada şowly çykyş edýän «Köpetdag» öz aralarynda duşuşarlar. Ilkinji duşuşyklar «Merw» bilen «Köpetdagyň», «Energetik» bilen «Daşoguzyň» arasynda bolar.
Ýaňy-ýakynda Türkiýe Respublikasynda okuw-türgenleşiginde bolup, bu ýerde geçiren ýoldaşlyk duşuşyklarynyň üçüsinde ýeňiş gazanan «Merw» «Köpetdag» bilen boljak duşuşykda hem garşydaşyna görä rüstem görünýär. Ýöne tomusky arakesme döwründe «Köpetdagyň» hem boş oturmandygyny, Aşgabatda ýoldaşlyk duşuşyklarynyň birnäçesini geçirendigini ýatlatmak isleýäris. «Energetik» bilen «Daşoguzyň» arasyndaky duşuşykda bolsa rüstemlik «energetikçileriň» tarapynda ýaly. Toparlar ýokary ligada duşuşanlarynda hem artykmaçlyk «Energetigiň» tarapynda bolupdy.
1-nji awgustda duşuşjak toparlaryň Türkmenistanyň Kubogynda görkezen netijeleri hakynda käbir maglumatlara hem ünsüňizi çekmek isleýäris.
«Merw» topary ýurdumyzyň Kubogy ugrundaky ýaryşda jemi 92 duşuşyk geçirdi, olaryň 44-sinde ýeňdi, 30-synda ýeňildi. Toparyň geçiren 18 duşuşygy bolsa deňlik bilen tamamlandy. Pökgi gatnaşygy: 138 — 111. Topar Türkmenistanyň futbol Kubogyny 2005-nji we 2008-nji ýyllarda eýeledi, 1993, 2007 we 2009-njy ýylda bu ýaryşyň finalyna çenli baryp ýetdi.
«Daşoguz» topary Kubok ugrundaky ýaryşda jemi 59 oýun geçirdi. Şolaryň 23-si «Daşoguzyň» peýdasyna tamamlandy, 27 duşuşykda bolsa «daşoguzlylar» garşydaşlaryndan asgyn geldiler. Topar Kubok ýaryşlarynyň 9 duşuşygynda deňlik hasap bilen oýnadylar. Pökgi gatnaşygy: 82 — 94. «Daşoguz» 1995-nji ýylda ýurdumyzyň Kubogyna mynasyp boldy.
«Energetik» we «Köpetdag» toparlary Türkmenistanyň Kubogy ugrundaky ýaryşa birinji gezek gatnaşýarlar.
Türkmenistanyň Kubogy — 2015:  jogap duşuşyklary barada pikirler, sanlar, maglumatlar.
4-nji awgustda futbol boýunça Türkmenistanyň Kubogy ugrundaky ýaryşyň ilkinji saýlama oýunlarynyň jogap duşuşyklary geçiriler. Paýtagtymyzdaky «Köpetdag» stadionynda we Daşoguz şäherindäki sport toplumynda geçiriljek duşuşyklarda «Köpetdag» «Merwi», «Daşoguz» «Energetigi» kabul eder.
Ozal hem habar berşimiz ýaly, 1-nji awgustda bolan ilkinji duşuşyklarda Türkmenistanyň Kubogyna ilkinji gezek gatnaşýan toparlar «Köpetdag» bilen «Energetik» ýeňiş gazandy. Mary şäheriniň «Merw» topary bolsa ýokary ligadaky şowsuzlyklardan Kubok ýaryşynda hem halas bolup bilmedi. Şeýlelikde, indi bassyr iki ýyl bäri, «Merw» Türkmenistanyň Kubogy ugrundaky ýaryşyň ilkinji duşuşygyny öz meýdanynda geçirip, ikisinde hem utuldy. Daşoguz şäheriniň adybir topary bolsa ýokary liganyň täze wekili «Energetikden» 2:0 hasabynda ýeňlip, indiki tapgyra çykmak mümkinçiligini has azaltdy.
1-nji awgustda bolan duşuşyklar käbir sanlar bilen hem baglanyşyklydyr. Has takygy, şol gün «Merw» topary ýurdumyzyň Kubogy ugrundaky ýaryşda 93-nji duşuşygyny geçirdi. Kubok ýaryşynda jemi 44 duşuşykda ýeňen «mewrliler» 31 gezek ýeňildiler. Toparyň geçiren 18 duşuşygy bolsa deňlik bilen tamamlandy. Pökgi gatnaşygy: 138 — 112. Topar Türkmenistanyň futbol Kubogyny 2005-nji we 2008-nji ýyllarda eýeledi, 1993, 2007 we 2009-njy ýylda bu ýaryşyň finalyna çenli baryp ýetdi.
— 1-nji awgust — awgustyň birinji güni;
— Türkmenistanyň Kubogyna birinji gezek gatnaşmak;
— Türkmenistanyň Kubogyndaky birinji duşuşyk;
— «Köpetdag» bilen «Merwiň» taryhdaky birinji duşuşygy;
— Türkmenistanyň Kubogyndaky birinji ýeňiş;
— Topara ýeňiş getiren pökginiň tora duşuşygyň birinji ýarymynda girmegi;
— Welsähet Öwezowyň «Türkmenistanyň Kubogy — 2015-de» gol geçiren ilkinji futbolçy bolmagy.
Ozal habar berşimiz ýaly, Mary şäheriniň «Energetik» futbol topary hem Türkmenistanyň Kubogy ugrundaky ýaryşa birinji gezek gatnaşdy, ilkinji duşuşygynda-da ýeňiş gazandy. Toparyň ýaş hem-de ezber hüjümçisi Kerim Hojaberdiýewiň goly bolsa «Türkmenistanyň Kubogy — 2015-de» häzirlikçe iň ir geçirilen goldur (25-nji minut).
«Energetik» bilen duşuşykdan soň «Daşoguz» topary Kubok ugrundaky ýaryşda geçiren duşuşyklarynyň sany 60-a çykdy. Şolaryň diňe  23-sinde ýeňen «Daşoguz» 28 duşuşykda garşydaşlaryndan asgyn geldi. Topar Kubok ýaryşlarynyň 9 duşuşygynda deňlik hasap bilen oýnadylar. Pökgi gatnaşygy: 82 — 96. «Daşoguz» 1995-nji ýylda ýurdumyzyň Kubogyna mynasyp boldy.
1-nji awgustda bolan duşuşyklaryň ýene bir aýratynlygy ähli pökgüleriň derwezä duşuşyklaryň birinji ýarymynda girizilenligindedir.
4-nji awgustda boljak duşuşyklarda ýene-de artykmaçlyk «Köpetdag» bilen «Energetigiň» tarapynda ýaly görünýär. Indiki tapgyra çykmak üçin «Köpetdaga» duşuşygy deňlik bilen tamamlamak hem ýeterlik. Daşoguzda «Daşoguzyň» «Energetikden» ýeňiljekdigine ynanmak kyn. «Energetik» bolsa, esasan, duşuşygy deňlik bilen tamamlamaga ýykgyn etse gerek. Ýöne 1:0 hasabyndaky utulyş hem «Energetigiň» indiki tapgyra geçmegini bökdäp bilmez. Ýer eýelerine bolsa bu mümkinçiligi gazanmak üçin 3 pökgi artykmaçlygy bilen ýeňiş gazanmak, mümkin bolsa öz derwezelerine pökgi geçirtmezlik şertdir.
Türkmenistanyň Kubogy — 2015: saýlama tapgyryň jogap duşuşygyndan soň käbir sanlar, maglumatlar.
Jogapsyz 3 gol: Şeýlelikde, «Köpetdag» hem, «Energetik» hem garşydaşyny iki duşuşygyň jemi boýunça jogapsyz 3 pökgi bilen bilen ýeňip, indiki tapgyra çykdy.
Ilkinji gezekde ilkinji ýeňişler: Juda sada we düşnükli. Türkmenistanyň Kubogy ugrundaky ýaryşa ilkinji gezek gatnaşýan toparlar, has «tejribeli» garşydaşlaryndan üstün çykyp, ilkinji ýeňişlerini gazandylar.
6 futbolçy 6 gol: Saýlama tapgyryň 4 duşuşygynda derwezelere girizilen 6 goluň her haýsy bir futbolça degişli. Şeýlelikde, Türkmenistanyň Kubogy ugrundaky şu ýylky ýaryşda entek 2 gezek tapawutlanan oýunçy ýok.
Türkmenistanyň Kubogy — 2015: «Energetik» — «Köpetdag» duşuşygyndan soň, gyzykly hasaplamalar.
Şol bir görkezijiler, ýöne netije başga: Kubok ýaryşynda «Energetik» hem, «Köpetdag» hem dört duşuşyk geçirdi. Toparlaryň ikisi hem şol duşuşyklaryň üçüsinde ýeňiş gazanyp, diňe birinde ýeňildiler. Ýöne, görşüňiz ýaly, netije «Energetigiň» peýdasyna. «Energetik» Türkmenistanyň Içeri işler ministrliginiň toparyndan geçiren gollarynyň sanynyň artykmaçlygy boýunça nobatdaky tapgyra çykmagy başardy.
Hojaberdiýew Kubok ýaryşynyň iň gowusy: Türkmenistanyň Ýokary ligasynda-da «Energetigiň» iň netijeli hüjümçisi Kerim Hojaberdiýew şu duşuşykda iki gezek tapawutlanyp, «Türkmenistanyň Kubogy — 2015» ýaryşynyň iň netijeli futbolçysy boldy. Dört duşuşykdan soňra, Kerimiň 4 goly bar.
«Energetigiň» dörtlükleri: Kubok ýaryşynda häzire çenli dört duşuşyk geçiren «Energetik» garşydaş derwezelere girizen pökgüleriniň sany öz derwezesine geçirdenlerinden 4 gol köp: 6 — 2.
«Şagadam» ýene-de Mary şäherine wekilçilik edýän topar bilen duşuşar: Mälim bolşy ýaly, dörtden bir finala çykmagy başaran «Energetik» çärýek finalda Türkmenbaşy şäheriniň «Şagadam» futbol toparynyň garşydaşy boldy. «Şagadam» bolsa indiki iki ýyl bäri Türkmenistanyň Kubogy ugrundaky ilkinji duşuşygyny Mary şäheriniň topary bilen geçirýär. Geçen ýyl hem «Şagadamyň» çärýek finaldaky garşydaşy «Merw» futbol topary bolupdy.
Türkmenistanyň Kubogy — 2015: çärýek finalyň ilkinji duşuşyklaryndan soň gyzykly hasaplamalar.
18 futbolça 25 pökgi: Futbol boýunça Türkmenistanyň Kubogy ugrynda geçirilýän şu ýylky ýaryşda çärýek finalyň ilkinji duşuşyklaryndan soň, derwezelere jemi 25 pökgi girizildi. Olar 18 futbolça degişlidir.
«Daşoguzdan» başga her kim öz paýyny aldy: Şu ýylky Kubok ýaryşynda garşydaş derwezä pökgi girizip görmedik ýeketäk topar «Daşoguzdyr».
— Türkmenistanyň Kubogynyň soňky eýesi bu ýaryşda jemi 41 duşuşyk geçirdi;
— «Ahal» geçiren duşuşyklarynyň 13-sinde ýeňiş gazandy, 20-sinde utuldy, 8 duşuşyk bolsa deňlik bilen tamamlandy.
— «Ahal» Kubok ýaryşlarynda garşydaşlarynyň derwezesine 50 pökgi geçirdi, öz derwezesine bolsa 64 pökgi goýbertdi.
— 2013 we 2014-nji ýyllarda Türkmenistanyň Kubogyna mynasyp boldy.
Türkmenistanyň Kubogyndaky ilkinji duşuşygynda: «Ahalyň» hüjümçisi Türkmenistanyň Kubogy ugrundaky ýaryşda geçiren ilkinji duşuşygynda iki gezek tapawutlandy.
Iki ýyldan bäri: «Ahal» Türkmenistanyň Kubogyna soňky iki ýyldan bäri ýeňiş bilen başlaýar. Topar geçen ýyl hem ýaryşa çärýek finaldan goşulyp, ilkinji duşuşykda «Daşoguzdan» 4:0 hasabynda üstün çykypdy.
— Bu duşuşyk «nebitçileriň» Kubok ýaryşlarynda geçirilen 101-nji duşuşygydyr.
— «Balkan» Kubok ugrundaky ýaryşlarda 57 gezek ýeňiş gazandy, 31 gezek utuldy. Toparyň geçiren 13 duşuşygy bolsa deňlik bilen tamamlandy.
— «Balkan» Kubok ýaryşlarynda garşydaşlarynyň derwezesine 197 pökgi geçirdi, öz derwezesine bolsa 116 pökgi goýbertdi.
«Ahal» Kubok ýaryşlarynda garşydaşlarynyň derwezesine 50 pökgi geçirdi, öz derwezesine bolsa 64 pökgi goýbertdi.
— Topar 2003, 2004, 2010 we 2012-nji ýyllarda Türkmenistanyň Kubogyna mynasyp boldy.
Ýene geçen ýylky ýaly: «Balkan» geçen ýylam Kubok ýaryşyna çärýek finaldan gatnaşyp başlapdy. Geçen ýylam ilkinji duşuşygyny Aşgabatda geçirip, onda-da ýeňlipdi. Ýöne toparyň geçen ýylda çärýek finaldaky garşydaşy «Aşgabatdy». Ýene bir tapawut: «Balkan» geçen ýyl çärýek finalyň birinji duşuşygynda pökgi geçirip bilmändi, ýöne özi bir gol goýberdipdi. Bu ýyl bolsa derwezesine 3 gol goýberdip, özi bolmanda bir jogap pökgüsini salmagy başardy.
— Şu duşuşyk HTTU-nyň Kubok ýaryşlarynda geçiren 51-nji duşuşygydyr.
— HTTU Türkmenistanyň Kubogynda 19 gezek ýeňiş gazandy, 17 gezek utuldy. Toparyň 15 duşuşygy deňlik bilen tamamlandy.
— Türkmenistanyň Kubogyndaky pökgi gatnaşygy HTTU-nyň peýdasyna: 71 — 64.
— HTTU Türkmenistanyň Kubogyna 2006 we 2011-nji ýyllarda mynasyp boldy.
Ýene...
şol garşydaşlar: HTTU bilen «Altyn asyr» geçen ýyl hem çärýek finalda duşuşypdylar. Bir tapawudy, geçen ýyl birinji duşuşyk «Altyn asyryň» meýdanynda geçipdi.
şowsuz başlangyç: HTTU geçen ýyl hem çärýek finalyň ilkinji duşuşygynda utulypdy.
— Geçen ýyl Kubok ýaryşyny çärýek finalda tamamlan soňky çempion bu ýaryşda jemi 30 gezek ýaşyl meýdana çykdy.
— «Aragatnaşykçylar» Kubok ýaryşynda 14 ýeňiş gazanyp, 6 gezek ýeňildi. Olar 10 duşuşygy deňlik bilen tamamladylar.
— «Altyn asyr» Türkmenistanyň Kubogynda jemi 62 pökgi geçirip, öz derwezesine 35 pökgi goýbertdi.
— «Altyn asyr» Türkmenistanyň Kubogyna 2009-njy ýylda mynasyp boldy.
Ýene başy şowly: «Altyn asyr» bu ýylam Kubok ýaryşyna şowly başlady. Geçen ýylkydan tapawutlykda, bu ýyl toparyň pökgi artykmaçlygy hem uly. Üstesine-de uly artykmaçlyk bilen gazanylan ýeňiş myhmançylykda geçirilen oýunda geldi.
Muhadow — her ýyl bir toparda: Süleýman Muhadow geçen ýyl hem Türkmenistanyň Kubogy ugrundaky ilkinji duşuşygynda tapawutlanmagy başardy. Ýöne geçen ýyl HTTU-nyň, bu ýyl «Altyn asyryň» düzüminde. Has täsin tarapy bolsa Süleýman geçen ýyl hem pökgini duşuşygyň ikinji ýarymynda (54-nji minutda) geçirdi.
— «Hazyna» Türkmenistanyň Kubogynda bary-ýogy 3 duşuşyk geçirdi. Şolaryň 2-sinde ýeňdi, birinde asgyn geldi.
— Topar Kubok ýaryşlaryna garşydaş derwezelere 6 pökgi geçirip, öz derwezesine-de şonda pökgi goýbertdi.
— «Hazyna» entek Türkmenistanyň futbol Kubogyna mynasyp bolup görenok.
— «Aşgabat» bu ýaryşda jemi 26 duşuşyk geçirdi;
— «Aşgabat» geçiren duşuşyklarynyň 10-synda ýeňiş gazandy, 12-sinde utuldy, 4 duşuşyk bolsa deňlik bilen tamamlandy.
— «Aşgabat» Kubok ýaryşlarynda garşydaşlarynyň derwezesine 28 pökgi geçirdi, öz derwezesine bolsa 32 pökgi goýbertdi.
— «Aşgabat» entek Türkmenistanyň futbol Kubogyna mynasyp bolup görenok.
Gol bolçulygy: Bu duşuşyk «Türkmenistanyň Kubogy — 2015-iň» iň köp golly duşuşygy boldy.
Her kime birde: Bäş golly duşuşykda iki gezek tapawutlanyp bilen ýekeje futbolçy hem ýok.
Şu ýylky ýaryşyň ilkinji jerime urgusy: Ruslan Kurbanow «Türkmenistanyň Kubogy — 2015-iň» ilkinji 11 metrlik jerime urgusyny dürs ýerine ýetirdi.
Her ýyl bir toparda: Didar Durdyýew bilen Ruslan Kurbanow geçen ýylam çärýek finalyň birinji duşuşygynda tapawutlanypdylar. Ýöne Didar geçen ýyl «Altyn asyryň» düzüminde HTTU-nyň derwezesine pökgi geçiripdi.
2 — Çärýek finalyň jogap duşuşyklary 19-njy sentýabrda geçiriler.
Türkmenistanyň kuraş boýunça ýygyndy topary “Aşgabat 2017” oýunlarynda altyn medaly almagy maksat edinýär.
Türkmenistanyň iň gözel künjekleriniň biri – Gökdere şypahana zolagynda kuraş boýunça ýurdumyzyň ýygyndy topary “Aşgabat 2017” oýunlarynyň öň ýanyndaky iň soňky türgenleşiklerini geçirýär.
— Biz şu ýyl dürli ýurtlarda bolduk, emma hiç ýerde hem bu ýerdäki ýaly amatly ýagdaýlary görmedik — diýip, kuraş boýunça ýygyndy toparymyzyň baş tälimçisi Olimjon Haýitow gürrüň berýär. — Dagyň asuda künjeginde mylaýym gün nurunyň astynda biz iň soňky hem-de iň jogapkärli türgenleşikleri geçirýäris, bu türgenleşiklerde iň güýçli pälwanlar kesgitleniler.
Özbegistanyň at gazanan tälimçisi hem-de kuraş boýunça dünýä çempiony türkmen türgenlerini örän jogapkärli bäsleşiklere taýýarlamak baradaky teklibi höwes bilen kabul etdi. Şu ýylyň aprel aýynda türkmen türgenleri onuň ýolbaşçylygynda türgenleşige başlap, öz başarnyklaryny taraşladylar hem-de göreşmegiň täsin usulyny işläp taýýarladylar. Tälimçi türgenleriň erk-ahlak häsiýetleriniň berkidilmegine aýratyn üns berýär.
Sport synçylarynyň pikirine görä, 14 türgenden ybarat ýurdumyzyň erkekler ýygyndy toparlarynyň esasy bäsdeşleri Özbegistanyň, Eýranyň we Täjigistanyň toparlary bolar. 16 zenan türgenden ybarat zenanlar ýygyndy toparymyza bolsa Özbegistanyň, Tailandyň, Taýpeýiň hem-de Mongoliýanyň türgenleri bilen ýeňil bolmadyk çekeleşikler garaşýar.
Kuraş boýunça Türkmenistanyň ýygyndy toparynyň uly tälimçisi Myrat Gurbanow biziň türgenlerimiziň üçüsini has tapawutlandyrýar, olar toparyň özenini düzýär. Ökde türgenleriň hatarynda Inçhonda geçirilen Aziýa oýunlarynda kümüş medallara eýe bolan Muhammet Temirow (73 kg.), Serdar Jümiýew (81 kg) we Aýna Jumagulyýewa (57 kg) bar.
— Biz Aşgabat Aziadasynyň bäsleşiklerinde Watanymyzyň ýaşyl Tugunyň hemmelerden belentde pasyrdamagy üçin ähli tagallalary edýäris — diýip, uly tälimçi aýdýar. — Baş maksadymyz — altyn medallaryň has köpüsini almakdyr.
Şeýle hem tälimçi ýurdumyzyň ýygyndy toparynyň iň ýaşajyk agzalary barada aýtdy. Olar Lebapdan ýokary synp okuwçylary Gözel Karimbaýewa (78 kg) we Ýulduz Adizowa (87 kg), şeýle hem Mary şäherinden Anna Dmitriýewa (87 kg). Ýulduz dzýudo we kuraş boýunça Türkmenistanyň çempionydyr, Anna bolsa sportyň bu görnüşleri boýunça ýurdumyzyň wise — çempionydyr.
Ýaş türgenlerimiz ýaryşlarda birinji orunlary eýelemek maksady bilen joşýarlar. Olar türgenleşiklerde bar başarnyklaryny gaýgyrman, jogapkärli ýaryşlara taýýarlykly geldiler hem-de diňe altyn medallar ugrunda göreşmäge taýýardyrlar.
Türkmenistanyň Merkezi banky Aziada-2017-niň hormatyna ýadygärlik şaýylaryny çykardy.
Türkmenistanyň Merkezi banky Ýapyk binalarda we söweş sungaty boýunça V Aziýa oýunlary mynasybetli her haýsysynyň nominaly 100 manada deň bolan altyn we kümüş şaýy pullaryndan durýan ýadygärlik şaýy pullar toplumyny çykardy.
Şaýy pullaryň ikisiniň hem ýüz tarapynyň merkezinde öňümizdäki Oýunlaryň nyşanynyň şekili ýerleşdirildi. Nyşanyň aşaky sag böleginde “Türkmenistan Aşgabat 2017” diýlen filigran ýazgysy, nyşanyň sag tarapy boýunça “5th Asian Indoor & Martial Arts Games” diýlen ýazgy şekillendirilendir. Pullaryň ýüz tarapynyň ýokarky böleginde aýlaw bilen “Ýapyk binalarda we söweş sungaty boýunça V Aziýa oýunlary” diýlen ýazgy, aşaky böleginde bolsa “Aşgabat 2017” diýlen ýazgy ýerleşdirildi.
Şaýy pullaryň arka tarapynyň merkezi böleginde Türkmenistanyň Döwlet tugrasy ýerleşdirilip, onuň daşyndan puluň ýokarky böleginde aýlaw bilen “TÜRKMENISTANYŇ MERKEZI BANKY” diýlen ýazgy, aşaky böleginde şaýy puluň nominalyny görkezýän “ÝÜZ MANAT” diýlen ýazgy şekillendirilen. Ýazgynyň çep tarapynda şaýy puluň mähegi görkezildi.
Türkmenistanyň meşhur 11 sany onlaýn hyzmatlary.
Internet ulgamynyň ulanyjylarynyň sanynyň artmagy bilen, soňky wagtlarda olar üçin köp mümkinçilikler döredilýär, ýagny täze we peýdaly programma üpjünçilikler we web saýtlar taýýarlanylýar. Bularyň kömegi bilen, bildiriş goşmak arkaly haryt satmak, satyn almak, habarlar okamak, telefona töleg etmek, aýdym almak we ş.m. ýaly işleri ýerine ýetirip bolýar. Makalamyzda birnäçe meşhur onlaýn hyzmatlar barada gürrüň bereris.
TMCell töleg - “Altyn asyr” ÝGPJ tarapyndan taýýarlanylan mobil programma üpjünçiligi bolup, abonentleriň hasabyny doldurmak hyzmatyny ýeňilleşdirýär. Bu programmany telefonyňyza gurnap, bank kartyňyzy programma birikdirip, “TMCell” hasabyňyzy tutumsyz dolduryp bilersiňiz. Bu hyzmat barada doly okamak üçin “Altyn asyr” ÝGPJ-niň resmi web saýtyna şu salgy boýunça geçip bilersiňiz.
1. “Altyn asyr” kartlary üçin niýetlenen internet-banking we käbir banklaryň öz müşderileri üçin niýetlenen internet-bankingi. Internet-banking hyzmaty barada gysgaça: bank kartyňyzyň üsti bilen internetden dürli tölegleri edip bilmeklik, kartyň balansyny we töleg taryhyny görüp bilmeklik we şuňa meňzeş birnäçe peýdaly hyzmatlardan peýdalanmaklyk. Käbir banklaryň öz müşderileri üçin döreden internet-banking hyzmaty arkaly bolsa hasabyň galyndysy, karz galyndysy, depozit şertnamalar ýaly peýdaly maglumatlary öwrenip bolýar. Mysal hökmünde aýtsak, internet-bankingiň bu görnüşi Türkmen-türk PTB-de, “Rysgal” PTB-de bar. Internet-banking hyzmaty barada geçen makalalarymyzyň birinde aýratyn ýazypdyk. Ol barada giňişleýin okamak üçin şu salgy boýunça geçip bilersiňiz.
Mobil-banking hyzmatynyň Internet-banking hyzmatyndan ýekeje tapawudy – diňe telefon we planşetler üçin niýetlenen bolmagy we mobil programma üpjünçiligi görnüşinde bolmagy. Internet-banking web saýt görnüşinde, mobil-banking mobil programma üpjünçiligi görnüşindedir. Şu salgydan maglumat alyp bilesiňiz.
TIZ.TAXI - mobil programma üpjünçiligi görnüşinde bolup, taksileri internet arkaly çagyrmak üçin niýetlenendir. Taksilerde ýörite planşetler ornaşdyrylan we ýoluň uzynlygy, ugry, tizligi, bahasy barada zerur maglumatlary görüp bolýar. Programma üpjünçiligi ýurdumyzyň Awtomobil ulaglary ministrligi we “Altyn asyr” ÝGPJ tarapyndan bilelikde işlenilip taýýarlanyldy.
Resmi web saýty şu salgyda.
Türkmenistandaky demir ýol gatnawlaryny onlaýn görnüşde görmek üçin ýurdumyzyň Demirýol ulaglary ministrligi tarapyndan “Demirýol” mobil programma üpjünçiligi taýýarlanyldy. Bu programma arkaly bir nokatdan beýleki nokada çenli otlylaryň gatnawlarynyň sanawyny we otlynyň görnüşlerini görüp bolýar. Bu programmanyň web görnüşi hem Demirýol ulaglary ministrliginiň web saýtynda bardyr.
Beýleki onlaýn hyzmatlaryndan tapawutlylykda, Türkmenportal web saýtymyzda gyzgyny bilen okyjylarymyza ýetirilýän gündelik habarlary, dürli temalar boýunça gyzykly makalalary okap bilersiňiz, şeýle hem afişalar bilen tanyşyp bilersiňiz. Gyzykly makalalar yzygiderli çap edilýär, olaryň arasynda has meşhurlyga eýe bolanlary – kompýuter we häzirki zaman tehnologiýalary bilen baglanyşykly temalar (IT, Hi-tech). “Afişa” bölümimizde bolsa, geçiriljek sergiler, kinoteatr we teatrlardaky film we oýunlaryň sanawy, wakalar, çäreler barada maglumatlar bilen tanyşyp bilersiňiz. Şeýle-hem, ýokary okuw jaýlar barada, tenderler, fotoreportažlar ýaly ýetirilýän peýdaly maglumatlary okap bilersiňiz.
Ilkinjileriň hatarynda çykan bildirişleri ýerleşdirmek, görmek, dürli harytlary satmak we satyn almak üçin web saýt.
“Türkmentelekom”-yň internetini peýdalanýan müşderiler üçin şahsy otag boýunça SMS görnüşde habar berme hyzmaty.
“Altyn asyr” (TMCell) LTE ulgamynda çäksiz aýdym saz. Bu mobil programma üpjünçiligi arkaly dürli aýdym-sazlary telefonyňyza alyp bilersiňiz.
Bu mobil programma üpjünçiligi täze döredildi, emma muňa garamazdan özüniň döwrebap we çalt işlemegi netijesinde ulanyjylaryň arasynda gysga wagtda uly meşhurlyga eýe boldy. “Nesip etsin” mobil programma üpjünçiliginiň esasy aýratynlygy - bildirişleriň tertipleşdirilen kategoriýalara bölünmegi we ulanyjynyň hiç kösenmezden, aňsatlyk bilen öz gözleýän bildirişini tapyp bilmegi we mobil programma üpjünçiligiň işleýişiniň ýeňil bolmagy. Bulardan başga-da meşhur onlaýn hyzmatlary we programma üpjünçilikleri köpdür. Eger siz hem şeýle hyzmatlary bilýän bolsaňyz biz bilen paýlaşyň, biz hem makalamyz arkaly okyjylarymyza gürrüň bereris.
Türkmenistanyň Ministrler Kabinetiniň giňişleýin mejlisi: 2018-nji ýylda gazanylan ösüşleriň jemi  .
1-nji fewralda Türkmenistanyň Prezidenti Gurbanguly Berdimuhamedow Ministrler Kabinetiniň giňişleýin mejlisini geçirdi, onda geçen ýylda ýurdumyzy durmuş-ykdysady taýdan ösdürmegiň netijeleri jemlenildi, degişli hasabatlar diňlenildi hem-de ýerine ýetirilen işlere baha berildi. Şu ýyl halk hojalygynyň pudaklarynyň öňünde durýan ileri tutulýan wezipeler kesgitlenildi, şeýle hem guramaçylyk meselelerine garaldy.
― geçen ýylyň jemleri boýunça 2017-nji ýyl bilen deňeşdirilende, jemi öndürilen önüm 5 göterim artdy;
― hasabat döwründe ýurdumyzyň ähli sebitlerinde senagat hem-de düzümleýin desgalaryň gurluşygy ýokary depginde alnyp baryldy;
― maliýeleşdirmegiň ähli çeşmeleriniň hasabyna özleşdirilen düýpli maýa goýumlarynyň möçberi 40,3 milliard manada deň boldy. Şolaryň 63,7 göterimi önümçilik hem-de 36,3 göterimi durmuş we medeni maksatly binalara gönükdirildi;
― 2017-nji ýyl bilen deňeşdirilende, geçen ýyl eksporta niýetlenen we importuň ornuny tutýan döwrebap önümçilikleri ösdürmek üçin ýurdumyzyň banklary tarapyndan berlen karzlaryň mukdary 10,2 göterim ýokarlandy. Döwlete degişli bolmadyk bölege berlen karzlaryň mukdary 20,4 göterim artdy.
― geçen ýylda nebiti gaýtadan işlemegiň meýilnamasy 102,1 göterim, benzin öndürmegiň meýilnamasy 100,3 göterim, dizel ýangyjyny öndürmegiň meýilnamasy 103,9 göterim, çalgy ýaglaryny öndürmegiň meýilnamasy 100,7 göterim berjaý edildi.
― 2017-nji ýyl bilen deňeşdirilende, tebigy we ugurdaş gazyň çykarylyşynyň ösüş depgininiň 100,5 göterime, özleşdirilen maýa goýumlarynyň 102,1 göterime deň boldy.
― pudagyň dolandyryş edaralary hasabat döwründe hyzmatlary ýerine ýetirmek hem-de önümleri öndürmek boýunça meýilnamany 108,7 göterim berjaý etdiler, şunda ösüş depgini 117,7 göterime deň boldy.
― Dokma senagaty ministrligi boýunça nah ýüplügi öndürmegiň ösüşi 115,9 göterime, nah matalaryň öndürilişi 118,8 göterime, çig ýüpek öndürmekde ösüş 123,1 göterime, tikin we örme önümçiliginde ösüş 138,9 göterime deň boldy. Haly we haly önümçiligi boýunça geçen ýylyň ýanwar — dekabr aýlarynda tabşyryk 134,5 göterim ýerine ýetirilip, ösüş depgini 119,3 göterime deň boldy.
― Ahal welaýatynyň Babadaýhan we Kaka etraplarynda dokma toplumlarynyň gurluşygy ýokary depginde dowam etdirilýär.
― «Türkmenhimiýa» döwlet konserniniň kärhanalary tarapyndan mineral dökünleriň önümçiligi boýunça ösüş depgini 108,5 göterim derejede üpjün edildi, ýoduň we tehniki uglerodyň önümçilik meýilnamasy degişlilikde 112,1 göterim hem-de 101,3 göterim ýerine ýetirildi.
― senagat ulgamynda gurnama demir-beton önümçiliginde ösüş depgini 101,8 göterim, keramzit önümçiliginde 100,1 göterim üpjün edildi, aýnalaryň dürli görnüşlerini öndürmegiň meýilnamasy 122,5 göterim berjaý edildi.
― awtomobil, demir ýol, howa hem-de deňiz ulaglary arkaly ýük-ýolagçy dolanyşygynda ösüş depgini degişlilikde 103,5 göterime we 101,7 göterime barabar boldy.
― geçen ýylyň ýanwar — dekabr aýlarynda ilatyň aragatnaşyk hyzmatlaryna isleglerini kanagatlandyrmak maksady bilen, 199 müň telefon nokady gurnaldy.
― Aşgabat şäher häkimligi boýunça 2018-nji ýylyň ýanwar — dekabr aýlarynda ýerine ýetirilen işleriň we hyzmatlaryň meýilnamasy 101 göterim ýerine ýetirildi. Şunlukda, 107,3 göterim ösüş depgini gazanyldy.
― Gurluşyk we binagärlik ministrligi boýunça hasabat döwründe ýerine ýetirilen işleriň we hyzmatlaryň önümçilik meýilnamasy 100,2 göterim berjaý edildi, ösüş depgini bolsa 108,9 göterime deň boldy.
― Energetika ministrligi boýunça ýerine ýetirilen işleriň ösüş depgini 121,9 göterime deň boldy.
― Söwda we daşary ykdysady aragatnaşyklar ministrligi boýunça hasabat döwründe söwda dolanyşygynyň möçberi 10,1 göterim artdy.
Döwlet haryt-çig mal biržasy boýunça hasabat döwründe 249 birža söwdasy geçirilip, 26 müň 374 şertnama hasaba alyndy. Umumy girdejiniň möçberi 23,4 göterim artdy.
Söwda-senagat edarasy boýunça ýerine ýetirilen hyzmatlaryň möçberi 48,7 göterim ýokarlandy, girdejiler 54,2 göterim, jemi peýda 107,3 göterim artdy. 2018-nji ýylyň dowamynda sergileriň 24-si we maslahatlaryň 26-sy geçirildi.
Senagatçylar we telekeçiler birleşmesi boýunça senagat önümleriniň möçberi 20,7 göterim, oba hojalyk we azyk önümleriň möçberi bolsa 21,7 göterim köpeldi.
Telekeçiligi ösdürmekde berilýän goldawyň netijesinde, hususy taraplaryň daşary ýurtlara eksport edýän azyk harytlarynyň umumy möçberi, 2017-nji ýyla garanyňda, 63,8 göterim, azyk däl we senagat harytlarynyň mukdary 57,1 göterim artdy.
― 2018-nji ýylda 200 görnüşli okuw kitaplary we okuw gollanmalary neşir edildi. Hasabat döwründe mekdep okuwçylary halkara ders we taslama bäsleşiklerine gatnaşyp, 99 medala, şol sanda 25 altyn, 16 kümüş we 58 bürünç medala mynasyp boldular.
― ýokary okuw mekdepleriniň talyplary halkara ders bäsleşiklerinde 49 medala, şol sanda 9 altyn, 18 kümüş, 22 bürünç medala we dürli derejeli diplomlaryň 17-sine mynasyp boldular.
― ýurdumyzyň bilim işgärleri daşary ýurtlaryň öňdebaryjy tejribesini öwrenmek hem-de ony önümçilige ornaşdyrmak maksady bilen daşary ýurtlarda iş we okuw sapaklarynda boldular.
― 2018-nji ýylda aspirantura we doktorantura 41 adam kabul edildi. Ylymlaryň kandidatlary we ylymlaryň doktorlary alymlyk derejelerine dalaşgärlige 24 adam hasaba alyndy.
― Beýik Ýüpek ýolunyň ugrunda ýerleşen Türkmenistanyň taryhy-medeni ýadygärliklerinde 2018 — 2021-nji ýyllarda gazuw-agtaryş işlerini geçirmegiň we medeni mirasy ylmy esasda öwrenmegiň hem-de wagyz etmegiň Döwlet maksatnamasyna laýyklykda, degişli işler alnyp baryldy.
― Döwlet meýletin saglygy goraýyş ätiýaçlandyrmasyndan gelip gowşan serişdeleriň mukdarynyň ösüş depgini 140 göterime, ýerine ýetirilen hyzmatlardan we alnan girdejiniň möçberi 119 göterime, şypahana hyzmatlaryndan alnan girdeji bolsa 122 göterime deň boldy.
― Beýik Ýüpek ýolunyň ugry boýunça «Amul — Hazar 2018» halkara awtoralli we Agyr atletika boýunça dünýä çempionaty üstünlikli geçirildi.
― türkmen türgenleri 2018-nji ýylda halkara ýaryşlarynyň 111-sine, dünýä çempionatlarynyň 22-sine gatnaşyp, 44 medal, Aziýa çempionatlarynyň hem-de paralimpiýa Aziýa oýunlarynyň 31-sine gatnaşyp, 74 medal, dürli halkara ýaryşlarynyň 58-sine gatnaşyp, 142 medal gazandylar. Şunlukda, jemi 260 medala, şol sanda 85 altyn, 69 kümüş we 106 bürünç medallara mynasyp boldular.
― ýurdumyzyň alymlary we hünärmenleri ähli welaýatlardaky taryhy-medeni ýadygärliklerde arheologiýa gazuw-barlag işlerini geçirdiler.
― teatrlaryň, kitaphanalaryň, muzeýleriň we medeniýet ulgamynyň beýleki edaralarynyň hem-de köpçülikleýin habar beriş serişdeleriniň geçen ýylda alyp baran işleri, olaryň işine häzirki zaman tehnologiýalaryny ornaşdyrmak boýunça geçirilýän işler barada-da habar berildi.
― Syýahatçylyk baradaky döwlet komiteti boýunça meýilnama 100,2 göterim ýerine ýetirildi. Türkmen döwlet neşirýat gullugy boýunça 2018-nji ýylyň meýilnamasy 132,1 göterim ýerine ýetirildi.
― Aşgabatda «Kitap — hyzmatdaşlygyň we ösüşiň ýoly» atly neşir önümleriniň ХII halkara kitap sergi-ýarmarkasy we ylmy maslahat hem-de Aziýa — Ýuwaş ummany teleradiogepleşikler birleşiginiň Baş Assambleýasynyň 55-nji mejlisi, onuň çäklerinde birnäçe beýleki çäreler geçirildi.
― ýurdumyza Daşary işler ministrligi arkaly dürli derejedäki wekiliýetleriň 769-sy geldi. Şol döwürde daşary ýurtlara türkmen wekiliýetleriniň 608-si ugradyldy. Türkmenistanda hem-de onuň çäklerinden daşarda maslahatlaryň, duşuşyklaryň we beýleki çäreleriň ençemesi guraldy. Daşary ýurtly hyzmatdaşlar bilen gatnaşyklaryň kadalaşdyryjy-hukuk binýadynyň üsti gol çekilen resminamalaryň birnäçesi bilen ýetirildi.
Häzirki güne çenli ýurdumyz dünýäniň 146 döwleti bilen diplomatik gatnaşyklary ýola goýdy.
Hasabat döwründe Türkmenistan halkara konwensiýalaryň 5-sine goşuldy, şunlukda, şeýle köptaraplaýyn resminamalaryň 150-sine gatnaşyjy boldy.
― geçen ýyl milli parlamentiň maslahatlarynyň bäşisi geçirildi, şolaryň barşynda Türkmenistanyň Kanunlarynyň 61-si hem-de Mejlisiň kararlarynyň 66-sy kabul edildi.
― Halkara hyzmatdaşlygy we parlamentara gatnaşyklary ösdürmek maksady bilen, türkmen parlamentarileri halkara çärelere hem-de maslahatlara gatnaşdylar, kanunçykaryjylyk ulgamynda öňdebaryjy tejribäni öwrenmek we parlamentara gatnaşyklary pugtalandyrmak üçin deputatlar daşary ýurt saparlaryna ugradyldy.
― Ýylyň dowamynda daşary ýurt döwletleriniň hem-de halkara guramalaryň wekilleri bilen duşuşyklaryň 58-si, parlamentara duşuşyklaryň 33-si hem-de okuw maslahatlarynyň 83-si geçirildi.
― Mejlis Birleşen Milletler Guramasynyň Aşgabatdaky düzümleýin edaralary bilen yzygiderli hyzmatdaşlyk edýär.
― Ýurdumyzyň dolandyryş-çäk bölünişigini kämilleşdirmek boýunça işler dowam etdirilýär.
― Deputatlar ýurdumyzyň köpçülikleýin habar beriş serişdeleriniň mümkinçiliklerini giňden ulanyp, döwlet Baştutanymyzyň öňe sürýän halkara başlangyçlarynyň, parlamentiň kabul edýän täze kanunçylyk namalarynyň hem-de durmuşa geçirilýän döwlet maksatnamalarynyň many-mazmunyny hem-de ähmiýetini düşündirmek boýunça netijeli işleri alyp barýar.
― Tutuş obasenagat toplumy boýunça öndürilen önümleriň, ýerine ýetirilýän işleriň we hyzmatlaryň ösüş depgini 108,4 göterime deň boldy. Maýa goýumlaryny özleşdirmegiň ýyllyk meýilnamasy 109,5 göterim ýerine ýetirildi.
Türkmenistanyň okuwçylary üçin has gyzykly bolup biljek tebigy we taryhy gymmatlyklary.
Tomusky dynç alyş möwsümi hem gelip ýetdi. Indi ene-atalar dynç alyş möwsüminde çagalary üçin has gyzykly, ýatdan çykmajak ýatlmalary bagyş etjek ýerlere alyp gitmek barada pikirlenýän bolsalar gerek.
Munuň iň amatly çözgüdi — çagalary Dynç alyş we sagaldyş merkezlerine ibermek. Dogry, ýöne köpçüligiň içinde, onda-da ene-atasyndan uzakda dynç almagy hemme çaga islemeýär ahyryn. Bolmasa bütin maşgala bolup deňze dynç almaga gidilse-de bolýar, ýöne olam köp gaýtalansa has gyzykly ýatlama bolmaýar. Ýöne Türkmenistanda şeýlebir täsin ýerler bar, olar diňe bir ulular üçin däl-de, hatda çagalar üçin hem gyzyklydyr.
«Dinozawrlaryň aýak yzlary». Bu ýer müňýyllyklardan aşyp gelen, gadymy dinozawrlaryň aýak yzlaryny özünde saklaýan täsin dag platosydyr. Beýle ýerler Özbegistanyň, Täjigistanyň çäginde-de bar, emma olardan tapawutlylykda Türkmenistandaky platoda dinozawrlaryň 150 sany aýak yzy bardyr. Olaryň ölçeginiň dürli-dürlüdiginden çen tutsaň, bu ýerde uly dinozawrlaryň, şeýle-de olaryň çagalarynyň ýaşandygy baradaky çaklama ýüze çykýar.
Köýtendagdaky dinozawrlaryň aýak yzlaryndan uzak bolmadyk ýerde Garlyk gowaklary ýerleşýär. Gowaklardaky täsin stalaktitler we stalagmitler çagalaryň  we ýetginjekleriň gyzyklanmasyny artdyrmak bilen, ýerasty jadyly galereýa hökmünde bezeg berýär. Olar birnäçe kilometr uzaklyga uzap gidýär. Dogrusy, bu ýere hatda uly ýaşlylara hem ýolbeletsiz gitmek nädogrydyr, sebäbi bu labirintiň içi islendik adam üçin howply bolup biler. Ähli kadalary üpjün edip gezelenç edilen ýagdaýynda bolsa gowaklar çagalarda täsin we hiç unudylmajak ýatlama hakyda eserini, başdangeçirmeleri döredip biler.
Lebap welaýatynda ýerleşýän Kelif kölleri o diýen bir meşhur bolmasa-da, tebigaty halaýanlar üçin özboluşly gyzyklydyr. Zoologiýany halaýan mekdep okuwçylary üçin bolsa bu ýerde görmäge zat kändir. Bu emeli köllerde guşlar, esasanam suw guşlary, şeýle hem balyklar köpdür. Umuman aýdylanda, gamyş bilen örtülen bu ýerdäki kiçi adajyklar owadan tebigaty bilen tapawutlanýar.
Türkmenistanyň çäginde köp sanly taryhy ýadygärlik bar, ýöne olaryň ählisiniň çagalar üçin has gyzykly bolmazlygy mümkindir. Şeýle-de bolsa, bu ýerlerde hem çagalara, esasanam ýurduň taryhy bilen gyzyklanýan çagalarda gyzyklanma döretjek ýerler köpdür.
Aşgabatdan ýüz kilometr töweregi uzaklykda orta asyra degişli bolan Abywerd şäheriniň galyndylary ýerleşýär. Bir döwürlerde bu şäheri sarsmaz diwarlar gurşap alypdyr. Olaryň içinde bolsa ýerli ilat ýaşap, meşhur senetçileri we täjirleri özünde jemläpdir. Häzirki wagta çenli bu ýerde XII asyrda mongollaryň birehim çozuşyndan soňra ýumrulan galadan diňe esasy metjidiň binasynyň bölekleri, ussahanalaryň we jaýlaryň diwarlary, şeýle-de suw üpjünçilik gurluşyny alamatlandyrýan käbir bölek galyndylar saklanyp galypdyr. Gadymyýetden şu güne çenli saklanyp galan galyndylar hem-de gap-gaç bölekleri, gündelik hojalyk enjamlary orta we ýokary synp okuwçylary üçin gyzyklandyryjy bolup biler.
Beýleki bir täsin taryhy ýadygärligiň — Dehistanyň (Maşad-Misseriýan) galyndylary Balkan welaýatynda ýerleşýär. Bu ýeriň ilat sanynyň az bolanlygy üçin onuň ýykylyp-ýumrulmagy Abywerde seredeniňde biraz abatdyr. Asuda howada (şeýle-de miražlaryň täsiri sebäpli) minaralaryň we metjidiň galyndylary, meşhur Şir-Kabir mawzoleýi we beýleki binalary tükeniksiz çölüň ortasynda birnäçe kilometr uzaklykdan görmek bolýar. Şäheriň tutuş çägi boýunça meşhur bolan, bir wagtlar owadan keşpde haýran galdyran binalarynyň ajaýyp ýerlerinde gezelenç etmek çagalar we uly ýaşlylar üçin gyzykly bolar. Häzirki wagtda olardan kän bir alamat hem bolman, olaryň şöhraty diňe gadymy ýyl ýazgylarynyň sahypalarynda ýadygärlikler hökmünde saklanyp galdy.
Ulular üçin meşhur kinofilmiň kadrlaryndan belli bolan Soltan Sanjaryň aramgähi-de täsinligi hem-de ajaýyp rowaýaty bilen diýseň özüne çekiji ýerdir. Okuwçylar üçin bu ýeriň taryhy wakalary bilen birlikde, onuň bitewi görnüşde saklanyp galmagy örän üns çekijidir. Onuň bişen kerpiçden gurlan diwarlarydyr aýlaw şekildäki owadan gümmezi uzaklardan seleňläp görünýär. Şeýle ajaýyplygy bilen hem ol köp sanly jahankeşdeleriňdir syýahatçylaryň aýratyn görmäge gelýän ýerine öwrüldi. Aramgähiň adyndan belli bolşy ýaly, esasy täsirli ýeri onuň içindäki Beýik Seljuk şasy Soltan Sanjaryň guburydyr. Bu barada il içinde täsin rowaýat hem saklanyp galypdyr. Mawzoleýiň gaýtadan dikeldilmegi we durkunyň täzelenmegi bilen bu ýeri syýahatçylar edil XII asyrdaky keşbinde görüp bilerler.
Belläp geçsek, bu tanyşdyrylan taryhy we tebigy ýerleriň ählisine diýen ýaly baryp gezelenç etmek kyn däldir. Bu ýerlere aýlanmak bilen, islendik adam, şol sanda okuwçylar hem durmuşyna ýatdan çykmajak, ajaýyp pursatlary bagyş ederler.
Türkmenistanyň Prezidenti wezipesine dalaşgär Agajan Bekmyradow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Agajan Bekmyradowyň terjimehaly we saýlaw maksatnamasy bilen tanyş edýäris.
Agajan Bekmyradow 1974-nji ýylyň 14-nji awgustynda Mary welaýatynyň Wekilbazar etrabynyň Mollanepes adyndaky geňeşliginde doguldy. Milleti türkmen.
1980 — 1990-njy ýyllarda Mary welaýatynyň Wekilbazar etrabyndaky 21-nji orta mekdepde okady.
1991 — 1995-nji ýyllarda Türkmen döwlet binagärlik-gurluşyk institutynda okap, inžener-gurluşykçy hünärini ele aldy.
1992 — 1996-njy ýyllarda Mary welaýatynyň Wekilbazar etrabyndaky «Azat» hususy kärhanasynyň başlygynyň orunbasary;
1997 — 2000-nji ýyllarda Wekilbazar etrabynyň Mollanepes adyndaky daýhan birleşiginiň hasapçysy bolup işledi.
2001 — 2005-nji ýyllarda Mary welaýatynyň Wekilbazar etrap häkimliginiň 1-nji derejeli hünärmeni, baş hünärmeni, bölüm müdiri wezipelerinde işledi.
2005 — 2016-njy ýyllarda Türkmenistanyň Kärdeşler arkalaşyklarynyň Wekilbazar etrap birleşmesiniň başlygy;
2017-nji ýylyň aprel aýyndan bäri Mary welaýatynyň häkiminiň orunbasary wezipesinde işleýär.
Türkmenistanyň Mejlisiniň IV, V çagyrylyşlarynyň deputaty bolan.
Maşgalaly, üç çagasy bar.
Türkmenistanyň Agrar partiýasy tarapyndan Türkmenistanyň Prezidenti wezipesine dalaşgärlige hödürlenildi.
Meni ýokary döwlet wezipesine — Türkmenistanyň Prezidentligine dalaşgär hödürlän Türkmenistanyň Agrar partiýasynyň agzalaryna sagbolsun aýdýaryn we olara işlerinde hemişe uly-uly üstünlikleri gazanmaklaryny tüýs ýürekden arzuw edýärin.
Türkmenistanyň Prezidentiniň şu gezekki saýlawlary hem Garaşsyz, hemişelik Bitarap ýurdumyzda milli demokratiýanyň, adam hukuklarynyň doly berjaý edilýändigini subut edýär.
Beýik ösüşler bilen öňe barýan Garaşsyz, hemişelik Bitarap Türkmenistan döwletimizde amala aşyrylýan düýpli özgertmeler, ykdysadyýetde, syýasatda, medeniýetde, ylymda, bilimde, oba hojalygynda, ykdysadyýetimiziň beýleki pudaklarynda gazanylýan görlüp-eşidilmedik öňegidişlikler berkarar ýurdumyzyň ykdysady, syýasy we durmuş goraglylygynyň binýadyny has-da berkidýär. Hormatly Prezidentimiziň ýadawsyz döredijilikli zähmeti netijesinde gysga döwürde ata Watanymyz ykdysadyýetde, saglygy goraýyşda, durmuş we beýleki ugurlarda ägirt uly üstünlikler gazandy hem-de ýurdumyzyň halkara abraýy has-da ýokarlandy.
Hormatly Prezidentimiziň yglan eden Berkarar döwletiň täze eýýamynyň Galkynyşy döwründe ýurdumyzyň her bir raýaty «Döwlet adam üçindir!» diýen ajaýyp ýörelgäniň iş ýüzünde amala aşyrylýandygyny görýär. Häzirki döwürde ýurdumyzda amala aşyrylýan köpugurly maksatnamalar, durmuşa geçirilýän beýik özgertmeler her bir ynsanyň we tutuş jemgyýetiň bähbidini göz öňünde tutýar.
Ykdysadyýetimiziň diwersifikasiýa ýoly bilen ösdürilmegine uly orun berilýär. Ýurdumyzyň ykdysadyýetiniň beýleki pudaklary bilen bir hatarda, oba hojalygyny ösdürmek ýaly möhüm meselä aýratyn ähmiýet berilýär. Ekin meýdanlarynyň şorlaşmagynyň öňüni almakda, topragyň hasyllylygyny ýokarlandyrmakda, suw serişdelerini tygşytly ulanmakda, ekin dolanyşygynda amala aşyrylýan işler dünýä we ýerli tejribeleri ornaşdyrmak arkaly ýerine ýetirilýär.
Ýurdumyzda azyk bolçulygyny döretmekde oba hojalyk pudagynda uly ösüşler, ajaýyp üstünlikler gazanylýar. Oba hojalyk toplumynyň maddy-tehniki binýady düýpgöter özgerdi, täze önümçilik gatnaşyklary emele geldi we ýeriň hakyky eýeleri ýetişdi.
Ylmyň gazananlaryny we öňdebaryjy tejribeleri önümçilige ornaşdyrmakda, şeýle hem daýhanlaryň ýaşaýyş-durmuş şertlerini ýokarlandyrmakda düýpli özgertmeler amala aşyryldy.
Daşky gurşawy goramak meselesinde hem ýurdumyzda nusgalyk işler dowam etdirilýär. Ýurdumyzy bagy-bossanlyga öwürmekde yzygiderli işler alnyp barylýar.
Garaşsyz ýurdumyzyň Bitaraplyk derejesine eýe bolan döwrüniň içinde daşary syýasatda hem dünýä ähmiýetli işler amala aşyryldy. Daşary syýasatda Türkmenistanyň hemişelik Bitaraplyk derejesinden ugur almak bilen, döwletimiziň parahatçylygy, dost-doganlygy, özara bähbitliligi öňe sürýän ýurt hökmünde has-da meşhurlyk gazanmagyna gönükdirilen işler amala aşyrylýar.
Bitarap Türkmenistan döwletimiz özüniň saýlap alan ýoluny yzygiderli dowam etmek bilen, zerur bolan halatynda dünýä halklaryna hemişe kömek-goldaw bermäge taýýardygyny mydama mälim edýär we ony anyk işlerde durmuşa geçirýär. Dünýäniň köp ýurtlary bilen alnyp barylýan hoşniýetli diplomatik gatnaşyklar muňa aýdyň şaýatlyk edýär. Geljekde hem bu meseleler öz ösüşiniň beýanyny tapar.
Ýurdumyzda alnyp barylýan syýasatda adamlaryň bolelin durmuşy möhüm orun eýeleýär. Ilata berilýän ýeňillikler raýatlarymyzyň ýaşaýyş-durmuş şertlerini ýokarlandyrmaga uly ýardam edýär. Raýatlaryň durmuş-ýaşaýyş şertlerini has-da ýokarlandyrmak barada ýurdumyzda amala aşyrylýan maksatnamalar ählihalk tarapyndan uly goldaw tapýar.
Türkmeniň mukaddes ýol-ýörelgelerinden gözbaş alýan milli demokratiýamyzyň has-da kämilleşmegine, jemgyýetimiziň jebisligine, ruhy gymmatlyklarymyza daýanmak bilen, halkymyzyň abadançylygyny, ýaşaýyş-durmuş derejesini ýokarlandyrmaga, milli ykdysadyýetimizi ösdürmäge, ýurdumyzyň azyk howpsuzlygyny has-da berkitmäge, mähriban Watanymyzda durnuklylygy, parahatçylygy, demokratik, hukuk we dünýewi döwletimiziň kanunçylyk binýadyny pugtalandyrmaga, halkymyzyň agzybirligini saklamaga gönükdirilen işleri durmuşa geçirmek üçin ähli tagallalar edilýär.
Häzirki döwürde ýurdumyzda obalary ösdürmek möhüm mesele bolup durýar. Oba ýerlerinde ýollary abatlamaga, ilat üçin ähli şertleri ýokarlandyrmaklyga aýratyn üns berilýär.
Obada ýaşaýan we zähmet çekýän her bir maşgalany, şol sanda ýaş maşgalalary alada bilen gurşap almak, olaryň ýaşaýyş-durmuş şertlerini has-da gowulandyrmak, ýaş çagaly eneleriň, çagalaryň saglygy hakynda hem-de ekleýjisini ýitiren, kömege mätäç adamlara, tutuş ýaşuly nesliň wekillerine kömek etmek, olaryň maşgalalary baradaky alada aýratyn üns berler. Her bir işde pähim-parasatly gojalarymyza maslahat salnyp, olar bilen geňeşilip, iş tutular.
Türkmen halkynyň milli baýlygy we buýsanjy bolan ahalteke atlarynyň gadymy nusgalaryny gorap saklamak, behişdi bedewlerimiziň dünýädäki şöhratyny has-da belende galdyrmak, türkmen atçylyk sportuny halkara derejelere laýyklykda ösdürmek barada ähli tagallalar ediler.
Ýurdumyzyň gurluşyk toplumynyň işiniň güýçli depginler bilen ösdürilmegi gazanylar we sebitlerde ähli amatlyklary bolan ýaşaýyş jaýlarynyň gurulmagy üstünlikli dowam etdiriler. Ýurdumyzyň içindäki awtomobil ýollarynyň gurluşygynyň çalt depginler bilen alnyp barylmagy, şol sanda halkara ülňülere laýyk derejede bolmagy gazanylar.
Häzirki wagtda ýurdumyzyň dokma senagaty pudagy milli ykdysadyýetiň ileri tutulýan pudaklarynyň birine öwrüldi. Geljekde hem dokma toplumyna aýratyn ähmiýet berlip, bu pudagyň hereket edýän kärhanalarynyň döwrebaplaşdyrylmagy üpjün ediler. Ýurdumyzyň dürli künjeklerinde täze fabrikleriň gurlup ulanmaga berilmegi we öň bar bolanlarynyň durkunyň täzelenmegi göz öňünde tutular.
«Döwlet adam üçindir!» diýen baş şygara ýugrulan, oýlanyşykly alnyp barylýan döwlet syýasatymyz mähriban halkymyzyň jana-jan bähbitlerine gönükdiriler. Halkymyzyň durmuş üpjünçiligi, pensiýa, kömek pullarynyň, zähmet we talyp haklarynyň möçberleri ýyl-ýyldan ýokarlandyrylar.
Ýaş nesil baradaky alada hem elmydama ýurdumyzyň baş aladasy bolmagynda galar. Ýaşlaryň ylymly-bilimli, sagdyn ruhly, berk bedenli bolmaklary barada ýurdumyzda kabul edilen kararlardyr kanunlary has-da kämilleşdirmek, kabul edilýän maksatnamalary, amala aşyrylýan döwrebap özgertmeleri mynasyp ýerine ýetirmek we mundan beýläk hem dowam etdirmek biziň baş maksadymyz bolar.
Ýurdumyzyň sport, saglyk we syýahatçylyk ulgamlary düýpgöter täze keşbe girýär, bu işler bilen bilelikde gojaman Hazaryň ekologik taýdan arassa kenarynda syýahatçylyk zolagynyň ösdürilmegi mundan beýläk hem ýokary depginlerde dowam etdiriler.
Ata Watanymyzy mundan beýläk-de has-da ösdürmek, türkmen halkynyň ýaşaýyş-durmuş derejesini gowulandyrmak, Türkmenistanyň halkara derejedäki abraýyny artdyrmak üçin zähmetsöýer, agzybir halkymyz bilen bilelikde özümiň ähli bilimimi, tejribämi, gujur-gaýratymy gaýgyrman, ak ýürekden zähmet çekjekdigime sizi ynandyrýaryn.
Türkmenistanyň Prezidenti wezipesine dalaşgär Babamyrat Meredow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Babamyrat Meredowyň terjimehaly we saýlaw maksatnamasy bilen tanyş edýäris.
Babamyrat Tirkeşowiç Meredow 1981-nji ýylyň 10-njy ýanwarynda Daşoguz welaýatynyň Görogly etrabynyň Zaman geňeşliginde doguldy. Milleti türkmen.
1988 — 1997-nji ýyllarda Daşoguz welaýatynyň Görogly etrabyndaky 55-nji orta mekdepde okady.
1997 — 2001-nji ýyllarda Türkmen döwlet binagärlik-gurluşyk institutynda okap, ony inžener-sistemotehnik hünäri boýunça tamamlady.
2001 — 2012-nji ýyllarda Daşoguz welaýatynyň Daşoguz şäherindäki Beki Seýtäkow adyndaky mugallymçylyk mekdebiniň informatika mugallymy bolup işledi.
2012-nji ýylyň oktýabr aýyndan bäri «Wepaly gurluşyk» hojalyk jemgyýetiniň direktory wezipesinde işleýär.
Maşgalaly, iki çagasy bar.
Türkmenistanyň Senagatçylar we telekeçiler partiýasy tarapyndan Türkmenistanyň Prezidentligine dalaşgärlige hödürlenildi.
Türkmenistanyň Prezidenti Gurbanguly Berdimuhamedowyň parasatly baştutanlygynda Garaşsyz, baky Bitarap Türkmenistan Berkarar döwletiň täze eýýamynyň Galkynyşy döwrüne gadam basdy. «Halkyň Arkadagly zamanasy» ýylynda Watanymyz täze, belent maksatlar bilen ynamly öňe barýar.
Türkmenistanyň Senagatçylar we telekeçiler partiýasynyň agzalaryna meni iň ýokary döwlet wezipesine dalaşgärlige hödürländikleri üçin hoşallygymy bildirýärin we olara işlerinde uly üstünlikler arzuw edýärin.
Döwletimiziň syýasy-jemgyýetçilik durmuşynda ýurduň we halkyň bähbidine ägirt uly, taryhy wakalar bolup geçýär. Türkmenistanyň Prezidentiniň saýlawlary döwletimiziň geljegi bilen baglanyşykly iňňän möhüm wakadyr. Türkmenistanyň Konstitusiýasyna laýyklykda geçirilýän Prezident saýlawlary ýurdumyzda demokratiýanyň pugtalandyrylýandygyna, jemgyýetiň hukuk medeniýetiniň ýokarlanýandygyna şaýatlyk edýär.
Esasy Kanunymyzyň 4-nji maddasynda: «Türkmenistanda jemgyýetiň we döwletiň iň ýokary gymmatlygy adamdyr» diýlip bellenilendir. Döwletiň, jemgyýetiň we her bir adamyň bähbitleriniň utgaşdyrylmagy, şunda kanunçylyk binýadynyň emele getirilmegi eziz Diýarymyzyň mundan beýläk-de gülläp ösmegi, halkymyzyň bolelin we abadan durmuşda ýaşamagy üçin pugta esaslary döredýär.
Türkmenistanyň Prezidenti wezipesine saýlanan ýagdaýymda, ýurtda mundan beýläk-de parahatçylygy, abadançylygy pugtalandyrmaga, raýatlaryň bagtyýar durmuşyny üpjün etmäge gönükdirilen aşakdaky düýpli özgertmeleri amala aşyrmagy maksat edinýärin.
Ýurdumyzyň ykdysadyýetini diwersifikasiýalaşdyrmak we telekeçiligi goldamak meniň meýilnamamyň ileri tutulýan ugurlarynyň biridir, sebäbi Türkmenistanyň ykdysadyýeti bazar gatnaşyklary ýörelgelerine esaslanýar. Türkmen telekeçileri ýurduň ykdysady taýdan ösdürilmegine, eksportynyň yzygiderli artdyrylmagyna möhüm goşant goşýarlar. Telekeçiligi ösdürmek döwlet syýasatynyň ileri tutulýan ugurlarynyň hatarynda durýar. Häzirki wagtda döwlet tarapyndan kiçi we orta telekeçiligi ösdürmäge aýratyn ähmiýet berilýär. Bu babatda berk kanuny esas hem döredildi. Esasy Kanunymyzyň 134-nji maddasynda: «Döwlet telekeçiligi höweslendirýär we goldaýar, kiçi we orta telekeçiligiň ösmegine goldaw berýär» diýlip bellenilýär.
Maliýeleşdirmäge goldaw bermek, ýeňillikli karzlar almak, täze senagat we jemgyýetçilik desgalarynda öňdebaryjy tehnologiýalary hem-de enjamlary ulanmak, salgytlary azaltmak, karz edaralarynyň işini we olaryň ýerine ýetirýän amallaryny kämilleşdirmek ugrundaky işler hususy pudagyň ösmegi üçin täze mümkinçilikleri açýar. Biziň döwletimiz giň gerimli bitewi býujet-maliýe, salgyt we pul syýasatyny alyp barýar. Men hem bu amallaryň üstünlikli durmuşa geçirilmegi üçin yzygiderli goldaw bererin.
Türkmenistan dünýäniň hukuk tejribesinde Birleşen Milletler Guramasy tarapyndan hemişelik Bitaraplyk derejesi resmi taýdan iki gezek ykrar edilen ýeke-täk döwletdir. Şonuň üçin-de parahatçylyk, hyzmatdaşlyk, birek-birege hormat goýmak ýaly ýörelgeler Türkmenistanyň halkara syýasatynyň özenini emele getirýär. Ýurdumyz islendik peýdaly pikirlerdir tekliplere açyk we beýleki döwletler, halkara guramalar bilen gepleşiklere hemişe taýýardyr.
Garaşsyz Türkmenistan ata-babalarymyzyň agzybirlikde, asudalykda, dostlukly gatnaşyklarda ýaşamak baradaky ýörelgelerine geljekde-de ygrarly bolup, hemişelik Bitaraplyk syýasatyny durmuşa geçirip, dünýäniň ösen ýurtlary bilen gatnaşyklary täze derejä çykarar.
Daşary we içeri syýasat, Türkmenistanyň Bitaraplygy parahatçylykly we özboluşly milli ýörelgelere esaslanýar. Bitarap Türkmenistan parahatçylyk, beýleki döwletleriň içerki işlerine goşulyşmazlyk, olaryň özygtyýarlylygyna we çäk bitewüligine hormat goýmak, deňhukukly hem-de özara bähbitli gatnaşyklary ýola goýmak, harby guramalara gatnaşmazlyk ýaly esasy ýörelgelere ygrarly bolup, halkara meselelerde diňe diplomatik gurallara daýanýar.
Türkmenistan geljekde-de parahatçylygy dörediji döwlet hökmünde dünýä jemgyýetçiligindäki abraýyny has-da artdyrar, halkara durnuklylygy saklamaga goşant goşýan täze maksatnamalary durmuşa geçirer. «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasyna» laýyklykda, biziň ýurdumyz daşary ýurtlar bilen syýasy, diplomatik, ykdysady, medeni-ynsanperwer ugurlarda ikitaraplaýyn we köptaraplaýyn hyzmatdaşlygy dowam etdirer. Munuň özi diňe bir Watanymyzyň däl, eýsem, dünýäniň köp ýurtlarynyň ykdysady ösüşine täsir eder. Häzirki döwürde biziň ýurdumyzyň başlangyjy bilen durmuşa geçirilýän Türkmenistan — Owganystan — Pakistan — Hindistan gaz geçirijisi sebitara ähmiýetli taslamalaryň hatarynda durýar. Geljekde ykdysady, ulag-aragatnaşyk, durmuş we ynsanperwer ugurlarda hem ägirt uly taslamalary durmuşa geçirmegiň üstünde işlemek dowam etdiriler.
Birleşen Milletler Guramasynyň Baş Assambleýasynyň degişli mejlislerinde Türkmenistan Aziýa sebitinde halkara ulag geçelgesini döretmek başlangyjyny öňe sürdi. Ýurdumyzda durnukly ulag ulgamy boýunça geçirilen iri halkara forumlar ulag we aragatnaşyk ulgamyny ösdürmek baradaky tekliplerimiziň dünýä jemgyýetçiligi tarapyndan giňden goldanylýandygyny görkezdi. Geljekde hem şeýle özgertmeleri amala aşyrmak dowam etdiriler. Ýurdumyzyň önümçilik we ykdysady ulgamyna innowasiýalary hem-de iň täze tehnologiýalary ornaşdyrmak boýunça ýola goýlan işler yzygiderli alnyp barlar.
Türkmenistanyň durmuş-ykdysady ösüşine netijeli täsir edýän taslamalary durmuşa geçirmek, ýurdumyzyň geografik ýerleşişini göz öňünde tutup, pudaklary diwersifikasiýalaşdyrmak we täze iş orunlaryny döretmek bilen, sebitleriň önümçilik tejribelerinden netijeli peýdalanmak üçin giň gerimli çäreleri durmuşa geçireris.
Hormatly Prezidentimiz Gurbanguly Berdimuhamedowyň başyny başlan düýpli özgertmeleri Türkmenistanyň halkara abraýyny has-da artdyrdy. Munuň özi täze senagat we jemgyýetçilik gatnaşyklarynyň döremegine goşant goşýar. Şoňa laýyklykda, häzirki döwürde giň gözýetimli, döwrebap pikirlenip bilýän, sanly ulgamdan oňat baş çykarýan hünärmenleriň täze nesli kemala gelýär. Täze taryhy döwri başdan geçirýän ýurdumyzyň we halkymyzyň abadançylygy, Watanymyzyň syýasy, ykdysady hem-de medeni ösüşi, her bir raýatyň bagtly durmuşy ugrunda öňde goýan maksatlarymyza ýetmekde yhlasymy, başarnygymy gaýgyrman, gije-gündiz zähmet çekerin.
Ylmy esasda işlenip düzülen döwlet maksatnamalarynda şäherleriň ösüşi bilen birlikde, sebitleriň ösüşine-de aýratyn orun berilýär. Ýurduň senagat taýdan ösüşini güýçlendirmek, ilatyň durmuş we ýaşaýyş şertlerini gowulandyrmak meselesi elmydama ileri tutular. Bularyň ählisi Türkmenistanyň ykdysady taýdan dünýäniň iň güýçli döwletleriniň biri hökmünde tanalmagyna ýardam eder.
Saýlawçylar ynam bildiren ýagdaýynda geljekde milli demokratiýamyzyň esaslaryna, jemgyýetiň agzybirligine, medeni we ruhy gymmatlyklara bil baglap, halkyň ýaşaýyş-durmuş derejesini ýokarlandyrmak, bazar gatnaşyklaryna esaslanýan milli ykdysadyýeti ösdürmek üçin ähli tagallalary etjekdigime ynandyrýaryn.
Watanymyzyň gülläp ösüşini kepillendirýän düýpli özgertmeleri üstünlikli durmuşa geçirmek, onuň halkara abraýyny artdyrmak, gadymy türkmen topragyny has-da gülledip ösdürmek üçin halk bilen egin-egne berip zähmet çekeris.
Türkmenistanyň Prezidenti wezipesine dalaşgär Berdimämmet Gurbanow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Berdimämmet Gurbanowyň terjimehaly we saýlaw maksatnamasy bilen tanyş edýäris.
Berdimämmet Hanmämmedowiç Gurbanow 1981-nji ýylyň 1-nji sentýabrynda Balkan welaýatynyň Esenguly etrabynyň Çaloýuk geňeşliginde doguldy. Milleti türkmen.
1988 — 1997-nji ýyllarda Balkan welaýatynyň Esenguly etrabyndaky 8-nji orta mekdepde okady.
1998 — 2004-nji ýyllarda Myrat Garryýew adyndaky Türkmenistanyň Döwlet lukmançylyk uniwersitetinde okap, ony maşgala lukmany hünäri boýunça tamamlady.
2001 — 2004-nji ýyllarda Aşgabat şäherindäki S.A.Nyýazow adyndaky bejeriş-maslahat beriş merkeziniň şepagat dogany bolup işledi.
2005 — 2007-nji ýyllarda Balkan welaýatynyň Esenguly etrap hassahanasynyň Bugdaýly oba saglyk merkeziniň maşgala lukmany bolup işledi.
2008 — 2010-njy ýyllarda Balkan welaýatynyň Türkmenbaşy etrabynyň Garabogaz şäher hassahanasynyň baş lukmany wezipesinde işledi.
2010 — 2012-nji ýyllarda Balkan welaýatynyň Esenguly etrap hassahanasynyň baş lukmany bolup işledi.
2012 — 2019-njy ýyllarda Balkan welaýat Saglygy goraýyş müdirliginiň başlygynyň ilkinji saglygy goraýyş işleri boýunça orunbasary bolup işledi.
2019-njy ýylyň mart aýyndan bäri Türkmenistanyň Saglygy goraýyş we derman senagaty ministrliginiň «Awaza» şypahanasynyň baş lukmany wezipesinde işleýär.
Türkmenistanyň Mejlisiniň VI çagyrylyşynyň deputaty.
Maşgalaly, bir çagasy bar.
Balkan welaýatynyň raýatlarynyň teklipçi topary tarapyndan Türkmenistanyň Prezidentligine dalaşgärlige hödürlenildi.
Meni uly döwlet wezipesine dalaşgär hökmünde hödürlän raýatlaryň teklipçi toparyna köp sagbolsun aýdýaryn, olara işlerinde abraý we üstünlikler gazanmaklaryny arzuw edýärin.
Hormatly Prezidentimiziň öz halkyna peşgeş beren ajaýyp zamanasynda mähriban Watanymyz dünýäniň syýasy taýdan durnukly, ykdysady taýdan kuwwatly, asuda, abadan ýurtlarynyň hataryndaky ornuny barha berkidýär. Halk hojalygynyň ähli pudaklarynda güýçli depginler bilen ösüp, bedew bady bilen okgunly öňe barýan ýurdumyzda ähmiýeti hem-de möçberi babatda halkara derejeli ägirt uly işler amala aşyrylýar. Munuň özi Arkadag Prezidentimiziň daşyna berkden-berk jebisleşen agzybir, zähmetsöýer halkymyzyň asyrlarboýy eden arzuwlaryna, belent maksatlaryna ýetýändiginiň aýdyň subutnamasydyr.
Gahryman Arkadagymyzyň parasatly baştutanlygynda röwşen geljegimize gönükdirilen şeýle giň gerimli özgertmeleriň hemişe rowaçlyklara beslenmeginde, Türkmenistanyň Milli Geňeşiniň Halk Maslahatynyň şu ýylyň 11-nji fewralynda geçirilen mejlisinde kabul edilen «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasyny» durmuşa geçirmekde iş tejribämi, ukyp-başarnygymy gaýgyrman zähmet çekjekdigime ynandyrýaryn.
«Halkyň Arkadagly zamanasy» diýlip atlandyrylan 2022-nji ýylyň 12-nji martynda geçiriljek saýlawlar boýunça dalaşgär hökmünde hödürlenmegim ýurdumyzyň köptaraply ösüşine mynasyp goşant goşmakdaky raýatlyk borjumy has-da ýokarlandyrýar.
Öňde boljak saýlawlarda saýlawçylar ynam bildirseler, gerdenime düşýän jogapkärli wezipe-borçlara abraý bilen hötde gelmekde ähli ukyp-başarnygymy, yhlasly zähmetimi hem-de iş tejribämi gaýgyrmajakdygyma söz berýärin. Garaşsyz, baky Bitarap Watanymyzyň gülläp ösmegine, halkymyzyň bagtyýar, eşretli durmuşyny üpjün etmäge gönükdirilen döwlet syýasatynyň mundan beýläk hem üstünliklere beslenmegi, özüme ynam bildirilen wezipäni ödemek öňde goýýan esasy maksatlarymyň özenini düzer.
Ata Watanymyz Türkmenistan Garaşsyzlygyny alan ilkinji günlerinden halkara gatnaşyklarynda hemişelik we oňyn Bitaraplyk syýasatyny ýöredip başlady. Türkmenistanyň daşary we içeri syýasaty, Bitaraplyk hukuk derejesi türkmen halkynyň özboluşly milli däp-dessurlaryndan, parahatçylyk söýüjilikli häsiýetinden ugur alýar. Şol bir wagtyň özünde, türkmen döwleti Bitaraplyk syýasatynyň esas goýujy, hususan-da, parahatçylyk söýüjilik, beýleki döwletleriň içerki işlerine gatyşmazlyk, olaryň özygtyýarlylygyny, çäk bitewüligini hormatlamak, olar bilen deňhukukly we özara bähbitli gatnaşyklary alyp barmak, halkara harby guramalara we ylalaşyklara gatnaşmazlyk, halkara meseleleri syýasy we diplomatik serişdeleri ulanmak arkaly çözmek ýaly ýörelgelere ygrarly bolmagynda galar.
Ýurdumyzyň Bitaraplyk syýasatynyň üstünlikli durmuşa geçirilmegi üçin abraýly halkara guramalar, goňşy we daşary döwletler bilen ynsanperwer, dost-doganlygy ösdürýän halkara hyzmatdaşlyk mundan beýläk-de üstünlikli alnyp barlar. Hoşniýetli, özara bähbitli gatnaşyklary we hyzmatdaşlygy has-da giňeltmek, däbe öwrülen dostlukly gatnaşyklary pugtalandyrmak, milli bähbitlere laýyk gelýän köpýyllyk hyzmatdaşlygy hil taýdan täze derejä çykarmak, parahatçylyk söýüji ýurt hökmünde mähriban Watanymyzyň halkara derejedäki at-abraýynyň mundan beýläk-de artmagy üçin zerur çäreleri durmuşa geçirmeklige işjeň gatnaşmak her birimiziň mukaddes borjumyzdyr.
Türkmenistan geljekde-de parahatçylygy, asudalygy söýýän we ony gorap saklamak babatynda täze çözgütleri amala aşyrýan Garaşsyz döwlet hökmünde dünýä bileleşiginde has uly abraýa eýe bolar.
Ata Watanymyzyň ykdysady kuwwatyny yzygiderli artdyrmakda binýatlyk pudaklaryň depginli ösüşini üpjün etmek aýratyn üns berilýän ugurlaryň biridir. Şoňa görä-de, milli ykdysadyýetimiziň, nebitgaz, mineral serişdeler, energetika, himiýa, ýeňil senagat, oba hojalyk, söwda, saglygy goraýyş, sport, medeniýet hem-de syýahatçylyk pudaklarynyň okgunly ösüşini gazanmakda giň gerimli işler alnyp barylýar. Bu pudaklaryň depginli ösdürilmegi mydamalyk täze iş orunlarynyň döredilmeginiň, zähmetsöýer halkymyzyň ýaşaýyş-durmuş derejesiniň yzygiderli ýokarlanmagynyň gözbaşyna öwrülýär. Ýerlerde durmuş we önümçilik maksatly desgalaryň işe girizilmegi, gysga möhletde önüm öndürmäge mümkinçiligi bolan kärhanalaryň işini ýola goýmakda kiçi we orta telekeçiligi işjeň goldamak ilatyň abadan durmuşyny üpjün etmekdäki tagallalara netijeli itergi berer.
Milli saglygy goraýyş ulgamynyň mundan beýläk-de özgerdilmegine aýratyn ähmiýet bereris. Döwrebap lukmançylyk merkezleriniň gurluşygyny, lukmançylyk ulgamynyň döwrebaplaşdyrylmagyny, maddy-enjamlaýyn binýadynyň has-da berkidilmegini üpjün ederis.
Ýurdumyzda gurlup ulanmaga berilýän şypahanalar, dynç alyş we sagaldyş merkezleri, «Awaza» milli syýahatçylyk zolagy halkymyzyň saglygyny goramak babatda alnyp barylýan döwlet syýasatynyň miweleridir. Bu ugurlarda alnyp barylýan işleri mynasyp dowam etdirip, halkymyzyň alkyşyna eýe bolmakdan uly bagt ýokdur.
Ylymly, bilimli, dürli hünärlerden ussatlyk bilen baş çykarýan, ruhy we beden taýdan sagdyn nesli terbiýeläp ýetişdirmekde 30 ýylyň, esasan-da, soňky 15 ýylyň içinde belent sepgitlere, uly üstünliklere ýetildi. Bu ynsanperwer ýollar geljekde-de dowam etdiriler. Şeýle asylly maksada mynasyp goşant goşmakda mümkinçilikleri içgin öwrenmäge hem-de olaryň herekete girizilmegini gazanmaga, döwlet ynsanperwer syýasatynda ýaşlar barada edilýän aladalaryň rowaçlyklara beslenmegine goşýan goşandymyzyň gerimini has-da giňeltmek bolsa öňde goýýan asylly maksatlarymyzyň biri bolar.
Halkymyzyň bagtyýarlygyny üpjün etmäge gönükdirilen giň gerimli tutumlary amala aşyrmakda öňümizde durýan wezipelere abraý bilen hötde gelmek baş maksadymyzdyr.
Milli demokratiýamyzyň, kämil durmuş ýörelgelerimiziň bütin dünýä ýaýylmagynda uly mümkinçilikleri döredip berýän Gahryman Arkadagymyzyň jany sag, ömri uzak, alyp barýan il-ýurt bähbitli, umumadamzat ähmiýetli işleri elmydama rowaç bolsun!
Türkmenistanyň Prezidenti wezipesine dalaşgär Hydyr Nunnaýew.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Hydyr Nunnaýewiň terjimehaly we saýlaw maksatnamasy bilen tanyş edýäris.
Hydyr Kakabaýewiç Nunnaýew 1977-nji ýylyň 2-nji martynda Ahal welaýatynyň Tejen etrabynyň Babadaýhan obasynda doguldy. Milleti türkmen.
1983 — 1993-nji ýyllarda Ahal welaýatynyň Tejen şäherindäki 8-nji orta mekdepde okady.
1993 — 1995-nji ýyllarda Aşgabat şäheriniň I.Gandi adyndaky lukmançylyk orta okuw mekdebinde okap, ony bejeriş-profilaktiki edaralarynyň şepagat dogany hünäri boýunça tamamlady.
1995 — 1997-nji ýyllarda harby gullukda boldy.
1997 — 1999-njy ýyllarda Aşgabat şäheriniň Büzmeýin etrabynyň «Gökje» saglyk öýünde maşgala şepagat dogany bolup işledi.
1999 — 2003-nji ýyllarda Türkmen döwlet bedenterbiýe we sport institutynda okap, ony sagaldyş işleriniň guramaçysy hünäri boýunça tamamlady. Şonuň bilen bir wagtda, 1999 — 2003-nji ýyllarda Aşgabat şäheriniň Gaýragoýulmasyz tiz kömek merkezinde şepagat dogany wezipesinde zähmet çekdi.
2003 — 2005-nji ýyllarda Tejen etrabynyň hassahanasynyň fizioterapiýa bölüminiň bejeriş-bedenterbiýe lukmany wezipesinde işledi.
2005 — 2014-nji ýyllar aralygynda Türkmen döwlet bedenterbiýe we sport institutynyň sportuň nazaryýeti we medisina taýdan üpjünçiligi kafedrasynyň mugallymy, uly mugallymy we kafedra müdiri wezipelerini ýerine ýetirdi.
2014-nji ýylyň ýanwar aýyndan bäri Türkmen döwlet bedenterbiýe we sport institutynyň ylmy işler boýunça prorektory wezipesinde işleýär.
2019-njy ýylda pedagogika ylymlarynyň kandidaty alymlyk derejesine eýe boldy.
2011-nji ýylda «Türkmenistanyň Garaşsyzlygynyň 20 ýyllygy» atly ýubileý medaly bilen sylaglandy.
Maşgalaly, bäş çagasy bar.
Aşgabat şäheriniň raýatlar topary tarapyndan Türkmenistanyň Prezidenti wezipesine dalaşgärlige hödürlenildi.
Meni ýokary döwlet wezipesine — Türkmenistanyň Prezidentligine dalaşgärlige hödürlän Aşgabat şäheriniň raýatlar toparyna sagbolsun aýdýaryn we özüme bildirilen şeýle uly ynam üçin tüýs ýürekden hoşallyk bildirýärin.
Biz Garaşsyz, hemişelik Bitarap ýurdumyzda milli demokratiýanyň, halkymyzyň hemmetaraplaýyn asuda ýaşaýşyny üpjün etmäge gönükdirilen halk häkimiýetliliginiň dabaralanýandygyny her bir ädimde duýup ýaşaýarys. Açyk bäsdeşlik we raýatlarymyzyň ses bermegi esasynda geçiriljek Türkmenistanyň Prezidentiniň şu gezekki saýlawlary hem muny dolulygyna tassyklar.
Eger-de men döwlet Baştutany wezipesine saýlansam, mähriban Arkadagymyz tarapyndan başy başlanan, ýurdumyzyň ykdysady kuwwatyny pugtalandyrmaga, ony dünýäniň ösen ýurtlarynyň derejelerine ýetirmäge, bazar ykdysadyýetine tapgyrlaýyn geçilmegine, ykdysady ösüşiň durnukly depginleriniň üpjün edilmegine gönükdirilen işleri mynasyp dowam etdirerin.
Raýatlaryň iş üpjünçiligini, halkymyzyň ýaşaýyş-durmuş derejesini ýokarlandyrmaga gönükdirilen syýasaty, bilimlere we innowasiýalara daýanýan, ykdysady, durmuş we ekologik taýdan amatly tehnologiýalary özünde jemleýän, ykdysadyýetiň ählitaraplaýyn diwersifikasiýalaşdyrylmagyny, sanly ykdysadyýetiň ösdürilmegini üpjün edýän düýpli özgertmeleri durmuşa geçirerin.
Ýurdumyzda kabul edilen maksatnamalaryň we olara utgaşdyrylyp taýýarlanan pudaklaýyn hem-de sebitleýin maksatnamalaryň üstünlikli durmuşa geçirilmegi döwletimiziň beýik ösüşlerine kuwwatly itergi berdi. Döwlet we milli maksatnamalaryň kabul edilmegi maýa goýum işjeňligini yzygiderli artdyryp, ylmyň soňky gazananlaryna esaslanýan innowasiýa tehnologiýalarynyň hem-de öňdebaryjy tejribeleriň ornaşdyrylmagyna şert döretdi. Mundan başga-da, milli ykdysadyýetimiziň pudaklarynyň maddy-enjamlaýyn binýadyny döwrebaplaşdyrmaga, täze iş orunlaryny döretmäge, ilatyň durmuş taýdan goraglylygyny berkitmäge mümkinçilik berdi. Ýurdumyzda amala aşyrylýan şeýle özgertmeler mynasyp durmuş şertlerini döredip, döwletimizi kuwwatly ýaşaýyş-durmuş maksatly ykdysadyýete eýe bolan, dünýäniň ösen demokratik döwletleriniň hataryna goşulmaga ymtylýan döwlete öwürdi.
Halkymyz saýlawlarda maňa ynam bildiren ýagdaýynda ýurdumyzyň ähli welaýatlarynyň we paýtagtymyz Aşgabat şäheriniň çäklerinde döwrebap edara binalarynyň, ýaşaýyş jaý toplumlarynyň, umumy orta bilim berýän mekdepleriň, mekdebe çenli çagalar edaralarynyň, hassahanalaryň, saglyk öýleriniň, söwda merkezleriniň, ilata hyzmat ediş desgalarynyň, inženerçilik desgalarynyň we ýollaryň, şeýle hem raýatlarymyzyň medeniýetli dynç almaklary üçin niýetlenen desgalaryň gurluşyklaryna aýratyn ähmiýet bererin. Täze döwrebap şäherçeleriň, obalaryň gurluşygy batly depginlerde alnyp barlar. Dünýäni haýrana goýýan «Aşgabat-siti» taslamasy üstünlikli amala aşyrylar. Oba hojalyk kärhanalary we daýhan hojalyklary düzümleýin pugtalandyrylar hem-de özgerdiler. Oba zähmetkeşleriniň ýaşaýyş-durmuş şertlerini has-da ýokarlandyrmak, ýaş çagaly eneleriň we çagalaryň saglygyny goramak, kömege mätäç raýatlara hemmetaraplaýyn ýardam bermek baradaky işler dowam etdiriler.
«Halkyň Arkadagly zamanasy» ýylynyň 11-nji fewralynda geçirilen Türkmenistanyň Milli Geňeşiniň Halk Maslahatynyň mejlisinde kabul edilen «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasy» geljek 30 ýylyň dowamynda ýurdumyzyň ösüşinde täze sepgitleri nazarlaýan belent maksatlary özünde jemledi. Hormatly Prezidentimiziň yglan eden Berkarar döwletiň täze eýýamynyň Galkynyşy döwri bolsa öňde duran beýik ösüşleri mynasyp şöhlelendirýär. Häzirki döwürde ýurdumyzda her bir ynsanyň we tutuş jemgyýetiň bähbidini göz öňünde tutýan maksatnamalaryň ençemesi üstünlikli durmuşa geçirilýär. Eger-de saýlawlarda ýeňiş gazansam, ýurdumyzyň ähli pudaklaryny yzygiderli kämilleşdirmäge, milli ykdysadyýetimizi diwersifikasiýa ýoly bilen ösdürmäge aýratyn üns bererin. Häzirki zaman ylmynyň we innowasion tehnologiýalaryň gazananlaryny, öňdebaryjy tejribeleri durmuşa ornaşdyrmak hem döwrüň möhüm talaby bolup durýar. Türkmen döwletinde batly depginlerde alnyp barylýan bu işler geljekde hem mynasyp dowam etdiriler.
Garaşsyz ýurdumyz hemişelik Bitaraplygyň berýän mümkinçiliklerinden peýdalanyp, parahatçylyga, dost-doganlyga we hoşniýetli gatnaşyklara esaslanýan daşary syýasatyny nusgalyk derejede dowam etdirýär. Şu geçen döwrüň içinde Türkmenistan halkara ähmiýetli işleriň ençemesini amala aşyrdy. Bitarap döwletimiz özüniň saýlan ýoluny yzygiderli dowam edip, dünýäniň köp ýurtlary bilen ýola goýlan hoşniýetli diplomatik gatnaşyklary mundan beýläk-de ösdürer.
Bilim, ylym, saglygy goraýyş, sport ulgamlarynyň depginli ösüşi ýaş nesiller bilen aýrylmaz baglanyşyklydyr. Ýurdumyzyň döwlet syýasatynyň ileri tutulýan ugurlarynyň biri bolan ýaşlar hakyndaky alada, olaryň ylymly, bilimli, öz saýlan hünärleriniň eýesi bolup ýetişmekleri, ata-babalarymyzdan miras galan medeni gymmatlyklar esasynda, watansöýüjilik ruhunda terbiýelenmekleri, beden we ruhy taýdan sagdyn nesiller bolmaklary ugrunda netijeli işler yzygiderli alnyp barlar.
Döwletimiziň iň ýokary wezipesine saýlanan ýagdaýymda bilim ulgamyny mundan beýläk-de ösdürmek esasy maksatlarymyň biri bolar. Ulgamyň maddy-üpjünçilik binýadynyň pugtalandyrylmagy, ýaşlara berilýän bilimiň hiliniň yzygiderli kämilleşdirilmegi geljekde durmuşa geçiriljek işleriň özenini emele getirer. Häzirki zaman ylmy-barlag işleri, ýokary tehnologiýalar we bilim hyzmatlary esasynda, ýurdumyzyň dünýädäki öňdebaryjy innowasion ornuny gazanmak babatda toplumlaýyn işler netijeli dowam etdiriler.
Hormatly Prezidentimiziň halkyň saglygyny goramak, sagdyn durmuş kadalaryny ornaşdyrmak babatda başyny başlan beýik işleri üstünlikli alnyp barlar. Sporty ösdürmek we wagyz etmek, sport desgalarynyň, toplumlarynyň gurluşyklaryny dowam etdirmek, täze sport mekdeplerini döretmek, umuman, sport ulgamyny kämilleşdirmek işlerine döwlet derejesinde uly ähmiýet berler. Halkymyzyň, şol sanda ýaş nesillerimiziň saglygyny we bagtyýar durmuşyny üpjün etmegiň şerti hökmünde köpçülikleýin bedenterbiýäni, ýokary netijeli sporty, olimpiýa hereketini ösdürmek ýurdumyzda ileri tutulýan ugurlaryň hatarynda bolar. Döwlet syýasatynda möhüm orun eýeleýän sport we syýahatçylyk ulgamlary ösdüriler, olaryň maddy-enjamlaýyn binýady has-da pugtalandyrylar.
Türkmenistan özüniň baý medeni mirasy, däp-dessurlary bilen bütin dünýäde giňden tanalýar. Gahryman Arkadagymyzyň parasatly we öňdengörüjilikli syýasaty netijesinde, eziz Watanymyzyň dünýäniň ösen döwletleriniň hatarynda mynasyp orun tapmagy, milli medeni gymmatlyklarymyzyň, ata-baba ýol-ýörelgelerimiziň düýpli öwrenilmegi we kämilleşdirilip, halkymyza täzeden ýetirilmegi, maddy däl medeni gymmatlyklarymyzyň halkara derejede ykrar edilmegi ugrunda yzygiderli işler alnyp barylýar. Ýurdumyzyň taryhy-medeni we tebigy ýadygärlikleri halkymyzyň buýsanjy, dünýä medeniýetiniň aýrylmaz bölegi bolup durýar. Geljekde hem mukaddes ýol-ýörelgelerimizden gözbaş alýan milli demokratiýamyzy has-da kämilleşdirmek, jemgyýetimiziň jebisligine, halkymyzyň abadançylygyny, ýaşaýyş-durmuş derejesini ýokarlandyrmaga, milli ykdysadyýetimizi ösdürmäge, ata Watanymyzda durnuklylygy, parahatçylygy, demokratik, hukuk we dünýewi döwletimiziň kanunçylyk binýadyny pugtalandyrmaga gönükdirilen işleri durmuşa geçirmek, baý medeni mirasymyzy gorap saklamak ugrunda ähli tagallalar ediler.
Ýurdumyzyň gurluşyk toplumynyň işiniň güýçli depginler bilen ösdürilmegi gazanylar we sebitlerde ähli amatlyklary bolan ýaşaýyş jaýlarynyň gurulmagy üstünlikli dowam etdiriler. «Döwlet adam üçindir!» diýen baş ýörelgämiz esasynda, mähriban halkymyzyň asuda we abadan durmuşyň eşretini, hözirini görüp, bagtyýar ýaşamagy üçin edilýän netijeli işler mynasyp dowam etdiriler. Halkymyzyň durmuş üpjünçiligi, pensiýa, kömek pullarynyň, zähmet we talyp haklarynyň möçberleri her ýylda ýokarlandyrylar.
Garaşsyz, hemişelik Bitarap Türkmenistany mundan beýläk-de ösdürmek, özgertmek, halkymyzyň ýaşaýyş-durmuş derejesini ýokarlandyrmak, Türkmenistanyň halkara abraýyny artdyrmak üçin mähriban, agzybir halkymyz bilen bilelikde, özümiň ähli bilimimi, tejribämi, gujur-gaýratymy gaýgyrman, ak ýürekden zähmet çekjekdigime ynandyrýaryn.
Türkmenistanyň Prezidenti wezipesine dalaşgär Kakageldi Saryýew.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Kakageldi Saryýewiň terjimehaly we saýlaw maksatnamasy bilen tanyş edýäris.
Kakageldi Atajanowiç Saryýew 1978-nji ýylyň 4-nji sentýabrynda Mary welaýatynyň Mary etrabynyň Milli goşun geňeşliginiň Mawyteber obasynda doguldy. Milleti türkmen.
1985 — 1995-nji ýyllarda Mary welaýatynyň Mary etrabyndaky 9-njy orta mekdepde okady.
1995 — 1999-njy ýyllarda Türkmenistanyň Döwlet energetika institutynda okap, ony inžener-mehanik hünäri boýunça tamamlady.
2003 — 2005-nji ýyllarda Türkmenistanyň Döwlet energetika institutynyň mehanika we metallaryň tehnologiýasy kafedrasynyň mugallymy bolup işledi.
2005 — 2013-nji ýyllarda Türkmenistanyň Döwlet energetika institutynyň mehanika we metallaryň tehnologiýasy kafedrasynyň mugallymy, uly mugallymy, senagat-tehnologiýa fakultetiniň dekanynyň okuw işleri boýunça orunbasary wezipelerinde işledi.
2013 — 2019-njy ýyllarda Türkmenistanyň Döwlet energetika institutynyň mehanika we metallaryň tehnologiýasy kafedrasynyň mugallymy, senagat-tehnologiýa fakultetiniň dekanynyň wezipesini wagtlaýyn ýerine ýetiriji bolup işledi.
2019-njy ýylyň mart aýyndan bäri Türkmenistanyň Döwlet energetika institutynyň «Gaýtadan dikeldilýän energiýa çeşmeleri» ylmy-önümçilik merkeziniň direktory wezipesinde işleýär.
2020-nji ýylda tehniki ylymlaryň kandidaty diýen alymlyk derejesini aldy.
Maşgalaly, üç çagasy bar.
Mary welaýatyndan raýatlaryň teklipçi topary tarapyndan Türkmenistanyň Prezidenti wezipesine dalaşgärlige hödürlenildi.
Meni iň ýokary döwlet wezipesine — Türkmenistanyň Prezidenti wezipesine dalaşgärlige hödürlän Mary welaýatyndan raýatlaryň teklipçi toparyna hoşallygymy bildirmek bilen, ähliňiziň işiňizde uly üstünlik gazanmagyňyzy tüýs ýürekden arzuw edýärin.
Türkmenistan döwletimiz Garaşsyzlygynyň 30 ýylynyň dowamynda syýasatda, ykdysadyýetde, ylymda, bilimde, medeniýetde, oba hojalygynda we milli ykdysadyýetimiziň beýleki pudaklarynda ajaýyp üstünliklere eýe bolup, öz ösüşiniň täze tapgyryna — Berkarar döwletiň täze eýýamynyň Galkynyşy döwrüne gadam basdy.
Ýurdumyzda hukuk ulgamynyň kanunçylyk binýady yzygiderli kämilleşdirilýär. Häzirki döwürde milli kanunçylygymyzyň döwrebap ösdürilmegi bilen birlikde Türkmenistanyň Konstitusiýasynyň we kanunlarynyň halkara hukuk kadalary bilen utgaşykly we sazlaşykly bolmagy üpjün edilýär. Geljekde hem pähimdar ata-babalarymyzyň mukaddes ýol-ýörelgelerine, ruhy gymmatlyklarymyza we dünýä tejribesine esaslanyp, halkymyzyň ýaşaýyş-durmuş derejesini ýokarlandyrmaga, milli ykdysadyýetimizi ösdürmäge, mähriban Watanymyzda parahatçylygy, demokratik, hukuk, dünýewi döwletimiziň binýadyny has-da pugtalandyrmaga, halkymyzyň agzybirligini saklamaga gönükdirilen kanunlaryň kabul edilmegi dowam etdiriler.
«Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasyny» üstünlikli durmuşa geçirmek, ýurdumyzyň sebitleriniň öndüriji güýçlerini ýokary derejede netijeli ulanmak, ykdysadyýetimiziň pudaklaryny diwersifikasiýalaşdyrmak, täze, döwrebap enjamlaşdyrylan iş orunlaryny döretmek boýunça toplumlaýyn işler alnyp barlar. Şunuň bilen baglylykda, milli ykdysadyýetimiziň senagatlaşma derejesini ýokarlandyrmak, sanly ykdysadyýeti, sanly tehnologiýalary ornaşdyrmagy çuňlaşdyrmak, bazar ykdysadyýetini, kiçi we orta telekeçiligi işjeň ösdürmek, amatly işewürlik gurşawyny döretmek babatda zerur tagallalar ediler.
Ýurdumyzyň durmuş-ykdysady ösüşiniň möhüm şerti bilim, ylym we innowasiýalar bolup durýar. Ylym, bilim ýurdumyzda geçirilýän durmuş özgertmelerine özüniň oňyn täsirini ýetirýär. Şu nukdaýnazardan geljekde hem ylmyň, bilimiň ösdürilmegine uly üns berler.
Ýurdumyzda oba hojalygyny ösdürmäge, ekinleriň bol hasylyny ösdürip ýetişdirmek üçin daýhanlarymyza öndürijilikli işlemäge, ýokary hasyl alyp, halal zähmetinden baýamaga döwletimiz tarapyndan ähli şertler döredilýär. Türkmenistanyň agrosenagat toplumynyň işi oba hojalyk ekinlerini ösdürmegiň möçberini ýokarlandyryp, azyk howpsuzlygyny üpjün etmäge, senagatyň çig mala bolan islegini kanagatlandyrmaga, oba hojalyk önümlerini gaýtadan işlemäge, şeýle-de bu ulgamda hususy bölegiň, şol sanda kiçi we orta telekeçiligiň mundan beýläk hem ösdürilmegine goldaw bermäge gönükdiriler.
Welaýatlarda senagat önümlerini gönüden-göni ýerli we daşary bazarlara çykarýan, bäsdeşlige ukyply kärhanalary döretmeli hem-de olaryň kadaly ösüşini üpjün etmeli, innowasiýalary, sanly ulgamy, ýokary öndürijilikli enjamlary ornaşdyrmagyň esasynda hereket edýän kärhanalaryň durkunyň täzelenmegini çaltlandyrmaly.
Türkmenistan iň iri energetika döwletleriniň biridir. Ýurdumyz nebit we gaz gorlary boýunça dünýäde öňdäki orunlaryň birini eýeleýär. Bu pudaga uly möçberlerde maýa goýumlaryň goýulmagy dowam etdiriler. Täze nebit we gaz ýataklaryny gözläp tapmak, özleşdirmek boýunça işler alnyp barlar. Nebit önümleri we tebigy gaz bilen ýurdumyzyň içerki sarp edijilerini doly üpjün edip, bularyň dürli ugurlar boýunça daşary bazarlara ugradylýan möçberleri yzygiderli artdyrylar.
Garaşsyz Diýarymyzda elektrik energetikasy pudagyny ösdürmegiň çäklerinde täze, döwrebap elektrik beketlerini gurmak, gaýtadan dikeldilýän energiýa çeşmelerini ulanmak, şol sanda wodorod energetikasyny ösdürmek boýunça işler alnyp barlar. Elektrik energiýasynyň öndürilişi we daşary bazarlara ugradylýan möçberleri ýyl-ýyldan artdyrylar.
Ýurdumyzyň ähli ýerlerinde hemme amatlyklary bolan, akylly ulgamlar ornaşdyrylan ýaşaýyş jaýlarynyň gurulmagy üstünlikli dowam etdiriler. Gurluşyk toplumynyň güýçli depginler bilen ösdürilmegi gazanylar.
Türkmenistanyň ulag we aragatnaşyk ulgamy milli ykdysadyýetiň çalt depginler bilen ösýän we geljegi uly bolan pudaklarynyň biridir. Ýurdumyz tarapyndan bu ulgama goýlan maýa goýumlar geljegi uly bolan halkara ulag geçelgelerini döretmäge gönükdirilendir. Geljekde içerki hem daşarky gatnawlara hyzmat edýän awtomobil, demir, howa we suw ýollarynyň parklarynyň häzirki zaman ulag serişdeleri bilen üsti ýetiriler. Ýurdumyzyň içindäki awtomobil ýollaryny gurmak we olaryň durkuny täzelemek işleri çalt depginler bilen alnyp barlar.
Ýurdumyzyň ähli ilatly ýerlerini arassa agyz suwy bilen doly üpjün etmek üçin suwy arassalamagyň, dürli minerallar bilen baýlaşdyrmagyň, suw geçiriji ulgamlary gurmagyň dowam etdirilmegi, iň döwrebap tehnologiýalar esasynda her şäherde we etrapda suw arassalaýjy desgalaryň, arassa agyz suwuny öndürýän kiçi kärhanalaryň gurulmagy ata Watanymyzyň rowaçlygy, häzirki hem-de geljekki nesilleriň bagtly durmuşda, abadançylykda, sagdyn ýaşamaklary üçin şert döreder.
Ekologiýa we daşky gurşawy goramak, tebigata aýawly çemeleşmek we tebigy baýlyklardan rejeli peýdalanmak, tebigatyň gözelligini geljek nesiller üçin gorap saklamak, ýurdumyzy bagy-bossanlyga öwürmek bilen bagly alnyp barylýan asylly işler dowam etdiriler.
Hazaryň ekologiýa taýdan arassa kenarynda syýahatçylyk zolagynyň ösdürilmegi, myhmanhanalaryň we şypahanalaryň gurulmagy yzygiderli dowam etdiriler.
Halkymyzyň durmuş üpjünçiligi, ýaşaýyş-durmuş derejesiniň ýokarlandyrylmagy, pensiýa, kömek pullarynyň, zähmet we talyp haklarynyň ýyl-ýyldan artdyrylmagy, «Döwlet adam üçindir!» diýen baş şygar esasynda oýlanyşykly alnyp barylýan döwlet syýasatymyz üstünlikli dowam etdiriler.
Aýdyň geljegimiz bolan ýaş nesil baradaky alada hem elmydama ýurdumyzyň baş aladasy bolmagynda galar. Ýaşlaryň ylymly, bilimli, sagdyn ruhly, berk bedenli bolmaklary babatda kabul edilen kararlardyr kanunlary, maksatnamalary, uly özgertmeleri mundan beýläk-de mynasyp dowam etdirmek biziň baş maksadymyz bolar.
Berkarar döwletimiziň täze eýýamynyň Galkynyşy döwründe ýurdumyzyň saglyk, medeniýet, sport we syýahatçylyk ulgamlary düýpgöter täze ösüşleri nazarlaýar. Welaýatlaryň ählisinde täze, häzirki zaman saglyk merkezleri, hassahanalar, sagaldyş we dynç alyş merkezleri, şypahanalar, sport desgalary gurlup ulanmaga berler.
Saýlawçylar maňa ynam bildiren ýagdaýynda, güneşli ýurdumyzy mundan beýläk hem has-da ösdürmek, halkymyzyň hal-ýagdaýyny yzygiderli gowulandyrmak, Garaşsyz, hemişelik Bitarap Türkmenistan döwletimiziň halkara abraýyny we mertebesini ýokarlandyrmak üçin yhlasymy gaýgyrman, tutanýerli zähmet çekjekdigime ynandyrýaryn.
Türkmenistanyň Prezidenti wezipesine dalaşgär Maksat Ödeşow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Maksat Ödeşowyň terjimehaly we saýlaw maksatnamasy bilen tanyş edýäris.
Maksat Myradowiç Ödeşow 1977-nji ýylyň 8-nji iýulynda Daşoguz welaýatynyň Saparmyrat Türkmenbaşy etrabynyň Gurbansoltan eje adyndaky geňeşliginde doguldy. Milleti türkmen.
1984 — 1987-nji ýyllarda Saparmyrat Türkmenbaşy etrabyndaky 4-nji orta mekdepde, 1987 — 1994-nji ýyllarda şol etrapdaky 1-nji orta mekdepde okady.
1994 — 1996-njy ýyllarda Daşoguz welaýatynyň Saparmyrat Türkmenbaşy etrabynyň Poçta aragatnaşyk kärhanasynda operator bolup işledi.
1996 — 2000-nji ýyllarda S.A.Nyýazow adyndaky Türkmen oba hojalyk uniwersitetinde okap, ony inžener-mehanik hünäri boýunça tamamlady.
2000 — 2002-nji ýyllarda Daşoguz welaýatynyň Saparmyrat Türkmenbaşy etrabynyň Elektrik aragatnaşyk kärhanasynyň operatory bolup işledi.
2002 — 2005-nji ýyllarda Daşoguz welaýatynyň Saparmyrat Türkmenbaşy etrap häkimliginiň durmuş-medeni ulgam bölüminiň 2-nji derejeli hünärmeni, soňra senagat, gurluşyk, oba hojalyk, binagärlik we ykdysadyýetiň beýleki pudaklary bölüminiň 2-nji derejeli hünärmeni;
2008 — 2013-nji ýyllarda Türkmenistanyň Demokratik partiýasynyň Daşoguz welaýat Saparmyrat Türkmenbaşy etrap komitetiniň sekretary wezipesinde işledi.
2013-nji ýylyň dekabr aýyndan bäri Türkmenistanyň Demokratik partiýasynyň Saparmyrat Türkmenbaşy etrap komitetiniň başlygy wezipesinde işleýär.
2016-njy ýylda «Türkmenistanyň Garaşsyzlygynyň 25 ýyllygyna» atly ýubileý medaly, 2021-nji ýylda «Watana bolan söýgüsi üçin» medaly bilen sylaglandy.
Türkmenistanyň Mejlisiniň V çagyrylyşynyň deputaty bolan. Maşgalaly, iki çagasy bar.
Daşoguz welaýatynyň raýatlarynyň teklipçi topary tarapyndan Türkmenistanyň Prezidentligine dalaşgärlige hödürlenildi.
Meni Türkmenistanyň Prezidentligine dalaşgärlige hödürlän Daşoguz welaýatynyň raýatlarynyň teklipçi toparyna köp sagbolsun aýdýaryn we olara işlerinde abraý, üstünlikler gazanmaklaryny arzuw edýärin.
Halkymyz taryh üçin örän gysga döwürde özüniň döredijilik mümkinçiliklerine daýanyp, syýasatda, ykdysadyýetde, ylymda we medeniýetde ägirt uly üstünlikleri gazandy. Mukaddes Garaşsyzlygymyzyň geçen 30 ýylynyň içinde Türkmenistan halkara abraýyny pugtalandyryp, dünýä jemgyýetçiliginiň işjeň agzasyna öwrüldi. Her bir ynsanyň, tutuş jemgyýetiň ajaýyp hem nurana geljeginiň hatyrasyna köpugurly maksatnamalar toplumlaýyn amala aşyryldy, ykdysadyýetiň milli nusgasy döredildi. Geçen döwrüň içinde ulag, aragatnaşyk, telekommunikasiýa we maglumat tehnologiýalarynda, sanly ulgamlarda uly üstünlikler gazanylyp, döwletimiziň halkara abraýy has-da artdy.
Esasy Kanunymyzda halkymyzyň gadymyýetden gözbaş alyp gaýdýan milli däp-dessurlaryny, durmuş ýörelgelerini özünde jemleýän demokratik, hukuk we dünýewi döwletiň häzirki zaman nusgasy öz beýanyny tapýar.
Döwletimiziň hukuk esaslaryny mundan beýläk-de pugtalandyrmaga, jemgyýetimizde demokratiýany ösdürmäge, ýurdumyzda amala aşyrylýan syýasy, jemgyýetçilik, ykdysady, ylmy we medeni özgertmeleriň hukuk binýadyny has-da berkitmäge hem-de milli kanunçylygy halkara hukugyň umumy ykrar edilen kadalaryna laýyk derejede kämilleşdirmäge gönükdirilen işleri giň gerimde alyp barmak üçin ähli tagallalary etjekdigime saýlawçylary ynandyrýaryn. Özara ynanyşmaga esaslanýan, hoşniýetli, taraplara bähbitli gatnaşyklaryň we hyzmatdaşlyklaryň has-da giňelmegi, däbe öwrülen dostlukly gatnaşyklaryň hemmetaraplaýyn pugtalandyrylmagy, milli bähbitlere laýyk gelýän köpýyllyk hyzmatdaşlygyň hil taýdan täze derejelere çykarylmagy, parahatçylyk söýüji ýurt hökmünde ata Watanymyzyň halkara abraýynyň mundan beýläk-de has-da artmagy üçin zerur çäreleri durmuşa geçirmegi dowam etdireris.
Dünýäniň abraýly halkara guramasy tarapyndan iki gezek ykrar edilmek bagtyna eýe bolan Türkmenistanyň hemişelik Bitaraplyk derejesine laýyklykda, parahatçylygy we hoşniýetli goňşuçylyk gatnaşyklaryny pugtalandyrmagyň, Garaşsyz, hemişelik Bitarap Türkmenistanyň halkara abraýynyň has-da ýokarlanmagynyň, onuň parahatçylyk dörediji, umumadamzat bähbitli başlangyçlary öňe sürýän ýurt hökmündäki derejesiniň mundan beýläk-de ýokary göterilmeginiň hatyrasyna ýadawsyz zähmet çekip, häzirki zaman dünýäsiniň ählumumy ähmiýete eýe bolan meseleleriniň çözgüdini tapyp, syýasy, ykdysady, ynsanperwer ulgamlarda halkara gatnaşyklaryň kämil derejelere göterilmegi üçin zerur işleri durmuşa geçirjekdigime saýlawçylary ynandyrýaryn.
— halk hojalygyna häzirki zaman ösen tehnologiýalary we öňdebaryjy dünýä tejribesini ornaşdyrmak;
— milli ykdysadyýetiň ileri tutulýan ugurlarynda iş orunlaryny döretmek ýoly bilen ilatyň doly iş üpjünçiligini gazanmak;
— içerki bazarlarda harytlara we hyzmatlara bolan islegi yzygiderli kanagatlandyrmak, nyrhlary amatly derejelerde durnukly saklamak maksady bilen ilatyň pul girdejilerini, zähmet haklaryny tapgyrlaýyn we yzygiderli ýokarlandyrmak;
— ýurduň zähmete ukyply ähli raýatlarynyň ukyp-başarnyklaryny we mümkinçiliklerini deň bazar şertlerinde, sagdyn bäsleşik esasynda ulanmaga, degişli möçberlerde girdejileri gazanmaga mümkinçilik berýän syýasaty alyp barmak;
— telekeçilikde we ykdysadyýetiň döwlete dahylsyz beýleki ugurlarynda täze iş orunlaryny döretmegi döwlet tarapyndan goldamak;
— pensiýa üpjünçiligini dünýä derejelerinde guramak, döwlet kömek pullarynyň we ýeňillikler ulgamynyň ilatyň zähmete ukypsyz bölegi üçin salgylaýyn häsiýetde bolmagyny gazanmak, durmuş hyzmatlarynyň hilini ýokarlandyrmak ýaly möhüm wezipeleri ýerine ýetirmegi göz öňünde tutýaryn.
Biz ýurdumyzda öndürilýän önümleri daşary ýurtlara ibermäge, daşary döwletlerden getirilýän harytlaryň ornuny tutýan önümleri öndürmäge gönükdirilen täze kärhanalary döretmäge, ilatyň azyk üpjünçiligini gowulandyrmak boýunça oba hojalygynda düýpli özgertmeleri geçirmäge, ýurdumyzyň ähli künjeklerinde täze iş orunlaryny döretmäge we ilatyň ähli gatlaklary üçin ýokary ýaşaýyş-durmuş şertlerini üpjün etmäge gönükdirilen döwlet syýasatyny mundan beýläk hem dowam etdireris.
— döwlet tarapyndan täze innowasion obasenagat kärhanalarynyň gurulmagynyň we işe girizilmeginiň netijesinde iş orunlarynyň döredilmegini yzygiderli üpjün etmek;
— oba ýerlerinde we etrap merkezlerinde senagat kärhanalarynyň, agrosenagat birleşiginiň önümçiliklerini, söwda we hyzmat nokatlaryny köpçülikleýin döretmek, döwrebap enjamlaşdyrmak;
— oba hojalyk önümleriniň öndürilýän ýerlerinde taýýar azyk önümleriniň ähli basgançaklaryny özünde jemleýän döwrebap agrofirmalary we agrokombinatlary gurup, işe girizmek bilen bagly işlere hem giň gerim bereris.
Oba ýerleri üçin bilimli hünärmenleriň taýýarlanylyşyna uly ähmiýet bereris. Tejribeli daýhanlaryň ýaşlara hünär öwretmekleriniň özboluşly mekdebini emele getireris. Ýerlerdäki daýhan birleşiklerinde maglumatlar merkeziniň döredilmegini, ähli etraplarda hünärmen-tehniki mekdepleriň we oba hojalyk ugry boýunça okuw merkezleriniň döredilmegini gazanarys. Topragy we tehnikany gowy bilýän tejribeli hünärmenleriň gatlagynyň emele gelmegi üçin zerur şertleri dörederis. Oba hojalyk ulgamynda işlejek kämil hünärmenleri ýetişdirmek üçin ýokary okuw mekdeplerimiziň ýanyndaky okuw-tejribe hojalyklarynyň işini örän ykjam ýola goýup, hereket edýän ekerançylyk ylmy-barlag institutynyň işiniň ylmy we amaly mümkinçiliklerini artdyrmagy göz öňünde tutýarys.
Daşky gurşawy goramak, ekologik howpsuzlygy üpjün etmek, adamyň saglygyny goramagyň möhüm bölegi bolan azyk önümleriniň hiline berk gözegçilik etmek, ilatyň durmuş medeniýetini ýokarlandyrmak, bedenterbiýäni we sporty adamlaryň durmuşyna köpçülikleýin ornaşdyrmak, ýaşlar syýasatyny durmuşa geçirmek barada yzygiderli alada ederis.
Türkmenistanyň oba hojalyk önümçiligini düýpli özgertmegi we onuň alnyp barlyşyny kämilleşdirmegi, daýhan hojalyklaryny köpçülikleýin döretmegi, olaryň netijeli işlemegi, bol hasyl öndürmegi üçin zerur şertleri üpjün etmegi pudagyň öňünde durýan derwaýys wezipe hasaplaýarys.
Ýurdumyzda ylmy we bilimi ösdürmäge gönükdirilen ägirt uly işleri giňden ýaýbaňlandyrarys. Düýpli we pudaklaýyn, akademiki hem-de ýokary okuw mekdeplerindäki ylmyň dünýä ülňülerine laýyk derejede bolmagyny gazanmak arkaly, ata Watanymyz üçin üçünji müňýyllykda zerur bolan hünärmenleriň täze nesliniň kemala gelmegine zerur şertleri dörederis.
Türkmen halkynyň baý medeni mirasyny, edim-gylymlaryny, däp-dessurlaryny hemmetaraplaýyn öwrenip, bu hazynany täze nesli terbiýelemekde giňden ulanmagyň usullaryny işläp düzeris. Türkmen döwletiniň özboluşly ideologiýasynyň kämilleşdirilmegini, medeni-ynsanperwer ulgamyň işiniň hem ösen dünýäniň talaplaryna laýyk derejede bolmagyny üpjün ederis.
Hazaryň ekologik taýdan iň arassa kenary bolan Awazany mundan beýläk-de ösdüreris, Türkmenistanyň beýleki gözel künjeklerinde saglygy dikeldiş we dynç alyş maksatly binalaryň ulgamyny döredip, olarda diňe bir biziň ýurdumyzyň raýatlarynyň däl, eýsem, Ýer ýüzüniň ähli yklymlarynyň ynsanlarynyň dynç almaklary, syýahat etmekleri üçin oňyn şertleri dörederis.
Ýurdumyzyň ýaşlarynyň hemmetaraplaýyn doly bilim almaklary üçin orta we ýokary okuw mekdepleriniň işini kämilleşdireris, raýatlarymyzyň hünär derejesiniň ýokarlanmagyny gazanmak üçin okuwlaryň dürli görnüşleriniň döredilmegini ýola goýarys.
Ilatyň saglygy baradaky aladany üns merkezimizde saklarys we lukmançylyk edaralarynyň täze-täze binalaryny gurup, olary dünýäniň iň kämil lukmançylyk enjamlary bilen üpjün ederis, hünärmenlerimiziň hünär derejesini döwrüň talabyna laýyk ösdürmäge gönükdirilen ulgamlaýyn işleri alyp bararys. Türkmenistanlylaryň sporta bolan höwesini has-da artdyrmak maksady bilen, ýurduň ähli ýerlerinde dürli görnüşli sport mekdepleriniň, kiçi sport merkezleriniň, türgenleşik zallarynyň ulgamyny dörederis.
Obalaryň, şäherçeleriň, etrapdaky şäherleriň we etrap merkezleriniň ilatynyň ýaşaýyş-durmuş şertlerini düýpli özgertmek işlerine, bir söz bilen aýdylanda, oba özgertmelerine täzeden badalga bereris. Oňa laýyklykda, welaýatlaryň şäherlerinde, obalarynda, şäherçelerinde we etrap merkezlerinde ýaşaýyş jaýlarynyň gurluşygyna, ulag düzüminiň, saglygy goraýyş, medeniýet, bilim ulgamlarynyň ösdürilmegine aýratyn üns bereris. Munuň üçin ähli zerur şertleri dörederis.
Ýurdumyzyň daşary syýasaty ähli döwletler we halkara guramalar bilen deňhukukly we özara bähbitli hyzmatdaşlyk ýörelgelerine esaslanýar. Munuň özi birek-birege hormat goýmak, ynanyşmak, ynsanperwerlik hem-de hoşniýetli goňşuçylyk gatnaşyklary bolmak bilen, ýurdumyzyň halkara abraýynyň belende göterilmegine ýardam edýär. Şuny nazarda tutup, biz geljekde hem ýakyn goňşularymyz, sebitiň döwletleri hem-de dürli yklymlaryň ýurtlary bilen zerur gatnaşyklary işjeňleşdireris.
Häzirki wagtda ýurdumyzda döwlet ähmiýetli syýasy waka bolan Türkmenistanyň Prezidentiniň saýlawlaryna taýýarlyk möwsümi dowam edýär. Bu saýlawlar ýurdumyzda demokratiýanyň ösüş derejesini görkezýän möhüm syýasy waka bolar we Garaşsyz, hemişelik Bitarap Türkmenistanyň täze zamana — Berkarar döwletiň täze eýýamynyň Galkynyşy döwrüne ynamly gadam basandygynyň aýdyň subutnamasyna öwrüler. Bu saýlawlar halkymyzyň watansöýüjiligini, agzybirligini, syýasy hem hukuk düşünjeliligini ýene bir gezek dünýä ýüzüne äşgär eder.
Gahryman Arkadagymyzyň parasatly baştutanlygynda şu ýylyň 11-nji fewralynda geçirilen Milli Geňeşiň Halk Maslahatynyň mejlisinde kabul edilen «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasyny» we ýurdumyzda amala aşyrylýan özgertmeleriň ählisini halkymyz bilen bilelikde üstünlikli durmuşa geçirmäge işjeň gatnaşmak meniň üçin iň uly bagtdyr.
Mähriban halkymyzyň saýlawlara işjeň gatnaşjakdygyna, ata Watanymyzyň okgunly ösüşini täze belentliklere tarap ynamly alyp gidip biljek mynasyp adama öz seslerini berjekdigine berk ynanýaryn.
Şöhratly pederlerimizden miras galan ata Watanymyzda asly halallyga ýugrulan, zähmetsöýer we agzybir halkymyz bilen bilelikde döwletimiziň mundan beýläk hem has-da gülläp ösmegi ugrunda özümiň ähli başarnygymy, tagallalarymy gaýgyrman, yhlasly zähmet çekjekdigime saýlawçylary ynandyrýaryn.
Türkmenistanyň Prezidenti wezipesine dalaşgär Maksatmyrat Öwezgeldiýew.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Maksatmyrat Öwezgeldiýewiň terjimehaly we saýlaw maksatnamasy bilen tanyş edýäris.
Maksatmyrat Aşyrgeldiýewiç Öwezgeldiýew 1977-nji ýylyň 8-nji aprelinde Ahal welaýatynyň Babadaýhan etrabynyň Ýarygökje obasynda doguldy. Milleti türkmen.
1984 — 1992-nji ýyllarda Ahal welaýatynyň Babadaýhan etrabyndaky 5-nji orta mekdepde okady.
1992 — 1995-nji ýyllarda Aşgabat şäheriniň Büzmeýin etrabyndaky lukmançylyk orta hünär okuw mekdebinde okady.
1995 — 1997-nji ýyllarda harby gullukda boldy.
1997 — 2001-nji ýyllarda Ahal welaýatynyň Babadaýhan etrabynyň Arassaçylyk we keselleriň ýaýramagyna garşy göreşmek gullugynyň sanitar lukmanynyň kömekçisi bolup işledi.
2001 — 2007-nji ýyllarda Myrat Garryýew adyndaky Türkmenistanyň Döwlet lukmançylyk uniwersitetinde okap, ony gigiýenist, epidemiolog, sanitar lukmany hünäri boýunça tamamlady.
2008 — 2012-nji ýyllarda Ahal welaýatynyň Babadaýhan etrabynyň Arassaçylyk we keselleriň ýaýramagyna garşy göreşmek gullugynyň arassaçylyk-gigiýena bölüminiň jemagat gigiýenasy boýunça sanitar lukmany bolup işledi.
2012-nji ýylyň aprel — awgust aýlarynda Ahal welaýatynyň Tejen etrabynyň Arassaçylyk we keselleriň ýaýramagyna garşy göreşmek gullugynyň arassaçylyk-gigiýena bölüminiň müdiri, gullugyň başlygynyň wezipesini ýerine ýetiriji bolup işledi.
2013 — 2015-nji ýyllarda Ahal welaýatynyň Tejen etrabynyň Arassaçylyk we keselleriň ýaýramagyna garşy göreşmek gullugynyň başlygy wezipesinde işledi.
2016 — 2018-nji ýyllarda Ahal welaýatynyň Tejen etrabynyň Arassaçylyk we keselleriň ýaýramagyna garşy göreşmek gullugynyň başlygy wezipesinde işledi.
2018-nji ýylyň fewral aýyndan bäri Ahal welaýatynyň Babadaýhan etrabynyň Arassaçylyk we keselleriň ýaýramagyna garşy göreşmek gullugynyň başlygy wezipesinde işleýär.
Maşgalaly, üç çagasy bar.
Ahal welaýatynyň raýatlarynyň teklipçi topary tarapyndan Türkmenistanyň Prezidentligine dalaşgärlige hödürlendi.
Men Ahal welaýatynyň Babadaýhan etrabynyň Arassaçylyk we keselleriň ýaýramagyna garşy göreşmek gullugynyň başlygy wezipesinde işleýärin. Meni Türkmenistanyň Prezidentligine dalaşgärlige hödürlän Ahal welaýatynyň raýatlarynyň teklipçi toparyna köp sagbolsun aýdýaryn we olara işlerinde abraý, uly üstünlik gazanmaklaryny arzuw edýärin.
Türkmenistanyň Prezidentligine saýlanan ýagdaýymda, men türkmen halky üçin il-ýurt bähbitli şu işleriň amala aşyrylmagyny özüme baş maksat edip goýdum.
Döwletimiziň hukuk esaslaryny mundan beýläk-de pugtalandyrmaga, jemgyýetimizde demokratiýany has-da ösdürmäge, ýurdumyzda amala aşyrylýan syýasy, jemgyýetçilik, ykdysady, ylmy we medeni özgertmeleriň hukuk binýadyny yzygiderli berkitmäge hem-de milli kanunçylygy halkara hukugyň umumy ykrar edilen kadalaryna laýyk derejede kämilleşdirmäge gönükdirilen işleri giň gerim bilen alyp barmak üçin ähli tagallalary etjekdigime saýlawçylary ynandyrýaryn.
Özara ynanyşmaga esaslanýan hoşniýetli, taraplara bähbitli gatnaşyklaryň we hyzmatdaşlyklaryň has-da giňelmegi, däbe öwrülen dostlukly gatnaşyklaryň hemmetaraplaýyn pugtalandyrylmagy, milli bähbitlere laýyk gelýän köpýyllyk hyzmatdaşlygyň hil taýdan täze derejelere çykarylmagy, parahatçylyk söýüji ýurt hökmünde ata Watanymyzyň halkara abraýynyň mundan beýläk hem artmagy üçin zerur çäreleri durmuşa geçirmegi dowam etdireris.
— ilata edilýän lukmançylyk we beýleki hyzmatlaryň ähli görnüşleriniň hilini ýokarlandyrmak, adamlaryň saglygy hakyndaky aladalar, halkymyzyň zähmet hem-de dynç alyş şertlerini gowulandyrmak meseleleri bilen meşgullanýan ähli edaralaryň we gulluklaryň işini ýokary derejede guramak mydama döwletiň üns merkezinde saklanar.
Ýurdumyzda ylym we bilim ulgamlaryny ösdürmek, ýokary hünär derejeli alymlaryň täze neslini kemala getirmek boýunça hem ulgamlaýyn işler alnyp barlar.
Daşky gurşawy goramak, ekologiýa howpsuzlygyny üpjün etmek, adamyň saglygyny goramagyň möhüm bölegi bolan azyk önümleriniň hiline berk gözegçilik etmek, ilatyň durmuş medeniýetini ýokarlandyrmak, bedenterbiýäni we sporty adamlaryň durmuşyna köpçülikleýin ornaşdyrmak, ýaşlar syýasatyny durmuşa geçirmek barada yzygiderli alada ediler.
Milli medeniýeti ösdürmek, mirasa sarpa goýmak, milli gymmatlyklary aýawly saklamak, dikeltmek we üstüni ýetirmek, adamlarda ruhubelentligi, ýokary ahlaklylygy terbiýelemek meseleleri döwletiň hemişe üns merkezinde bolar. Munuň özi türkmen halkynyň geçmişdäki baý medeni mirasy bilen şu günki bagtyýar durmuşynyň bir bitewülige jemlenmegini, sözüň doly manysynda, milletiň ruhy galkynyşynyň emele gelmegini üpjün eder.
Sebitde we dünýäde parahatçylyk, dostluk, hoşniýetlilik ýörelgeleriniň pugtalandyrylmagyna gönükdirilen daşary syýasatymyzy yzygiderli dowam etdireris. Dünýäniň dostlukly döwletleri, doganlyk halklary we halkara guramalar bilen özara bähbitli hyzmatdaşlygy täze derejelere çykararys, hemişelik Bitaraplyk syýasatymyzy dowam etdireris, şeýle syýasat geljekde-de türkmen döwletiniň hemişelik ýörelgesi bolar.
Ýurdumyzyň ykdysady binýadyny has-da berkitmek üçin ösüşiň ýokary depginlerini gazanmak, çig mallary we önümçilik mümkinçiliklerini netijeli peýdalanmak, ýangyç-energetika, himiýa, dokma, oba hojalyk pudaklaryny has-da ösdürmek, hususy telekeçiligi işjeň goldamak, ykdysadyýetimiziň dünýäniň hojalyk ulgamyna giňden goşulyşmagyny üpjün etmek, daşary söwda-ykdysady gatnaşyklary ösdürmek, adamlaryň durmuş taýdan goraglylygyny üpjün etmek ýaly meseleler döwletiň üns merkezinde bolar.
Ýurdumyzyň ykdysady kuwwatyny artdyrmagy, ozaly bilen, ykdysadyýetiň binýatlyk pudaklaryny, ýagny nebitgaz we mineral serişdeler, energetika, himiýa, ýeňil senagat, oba hojalyk, söwda we syýahatçylyk pudaklaryny sazlaşykly ösdürmek arkaly amala aşyrmak esasy maksadymyzyň özenini düzer.
Nebitiň we gazyň çykarylyşyny ýokarlandyrmak, olaryň gaýtadan işlenilişini kämilleşdirmek, şeýle hem tebigy gazyň daşary ýurtlara iberilişini has-da artdyrmak göz öňünde tutular.
Türkmenistanda daşary ýurtlardan getirilýän harytlaryň ornuny tutýan önümleri öndürmek boýunça kabul edilen döwlet maksatnamasynyň çäklerinde oba hojalyk önümleriniň bolçulygyny döretmek, daýhanlaryň oba hojalyk ekinlerinden bol hasyl hem-de netijeli girdeji almaklary, alyjylaryň bolsa ýokary hilli önümleri elýeter bahadan satyn alyp bilmekleri üçin şertleri döretmek bu ugurda wajyp meseleleriň biridir. Türkmenistanyň tebigy howa şertleri oba hojalyk önümleriniň köp görnüşlerini: ekologik taýdan arassa gök önümlerden we miwelerden başlap, dokma senagaty we senagatyň beýleki pudaklary üçin gymmatly taýýar önüme çenli dürli önümleri öndürmäge mümkinçilik dörediler.
Obalarda kärendeçileriň, ýer eýeleriniň öndüren oba hojalyk önümlerini gaýtadan işlemegiň hasabyna ahyrky önümiň öndürilişiniň giňden ýola goýulmagy, önümleri gaýtadan işleýän hususy kiçi kärhanalary döretmek baradaky raýatlaryň islegleriniň ähli çäreler arkaly goldanylmagy, şeýle hem täze, döwrebap ýyladyşhanalaryň, sowadyjy ammarlaryň we maldarçylyk toplumlarynyň gurulmagy, halkymyzyň azyk garaşsyzlygyny üpjün etmek boýunça alnyp barylýan işleriň depgini has-da güýçlendiriler.
Türkmen halkynyň şu günki we geljekki nesilleriniň bagtyýar durmuşda ýaşamagyna gönükdirilen maksatnamalary amala aşyrmak biziň her birimiziň öňümizdäki örän jogapkärli wezipe bolup durýar. Şol wezipeleri üstünlikli ýerine ýetirmek üçin Türkmenistanyň ähli raýatlary bilen agzybirlikde, döredijilikli, joşgunly zähmet çekip, uly üstünlikleri gazanjakdygymyza pugta ynanýaryn.
Türkmenistanyň Prezidenti wezipesine dalaşgär Perhat Begenjow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Perhat Begenjowyň terjimehaly we saýlaw maksatnamasy bilen tanyş edýäris.
Perhat Guwançgulyýewiç Begenjow 1980-nji ýylyň 13-nji martynda Lebap welaýatynyň Hojambaz etrabynyň Beşir obasynda doguldy. Milleti türkmen.
1986 — 1996-njy ýyllarda Lebap welaýatynyň Hojambaz etrabyndaky 2-nji orta mekdepde okady.
1996 — 2000-nji ýyllarda Türkmen döwlet ykdysadyýet we dolandyryş institutynda okap, ony ykdysatçy hünäri boýunça tamamlady.
2000 — 2002-nji ýyllarda Türkmen döwlet ykdysadyýet we dolandyryş institutynyň ykdysadyýet we menejment kafedrasynyň mugallymy bolup zähmet ýoluna başlady.
2004 — 2007-nji ýyllarda Türkmen döwlet ykdysadyýet we dolandyryş institutynyň ykdysadyýet we menejment kafedrasynyň mugallymy, okuw bölüminiň önümçilik tejribeliginiň ýolbaşçysy bolup işledi.
2007 — 2013-nji ýyllarda Türkmen döwlet ykdysadyýet we dolandyryş institutynyň dünýä ykdysadyýeti we halkara ykdysady gatnaşyklar kafedrasynyň mugallymy, maliýe kafedrasynyň uly mugallymy, maliýe fakultetiniň dekanynyň orunbasary wezipelerinde işledi.
2014-nji ýylyň mart aýyndan bäri Lebap welaýat maliýe-ykdysady orta hünär okuw mekdebiniň direktory wezipesinde zähmet çekýär.
Maşgalaly, dört çagasy bar.
Lebap welaýatyndan raýatlaryň teklipçi topary tarapyndan Türkmenistanyň Prezidentligine dalaşgärlige hödürlendi.
Meni Türkmenistanyň Prezidenti wezipesine dalaşgärlige hödürlän raýatlaryň teklipçi toparyna hoşallygymy bildirýärin we olara jan saglygyny, işlerinde uly üstünlikleri arzuw edýärin.
Senagat we oba hojalyk, ýangyç-energetika, ulag-logistika ulgamlarynda gazanylýan ösüşler, dünýäniň kämil tehnologiýalary bilen enjamlaşdyrylan önümçilik desgalarynyň ulanylmaga berilmegi, obalaryň, şäherçeleriň we etraplardaky şäherleriň, etrap merkezleriniň yzygiderli abadanlaşdyrylmagy, ähli amatlyklary bolan döwrebap ýaşaýyş jaýlarynyň gurlup, ulanylmaga berilmegi ýaly hormatly Prezidentimiziň maksatnamalaýyn beýik işlerini dowam etdirmek meniň baş maksadym bolar. Watanymyzyň ykdysady kuwwatynyň, halkara derejedäki ornunyň pugtalanmagy ugrunda we halkymyzyň röwşen geljeginiň hatyrasyna bu ugurda amala aşyrylýan giň möçberli işleri mundan beýläk hem dowam etdireris.
Ýurdumyzda ylym we bilim ulgamlaryny ösdürmek, alymlaryň, ýokary derejeli hünärmenleriň täze neslini kemala getirmek boýunça hem ulgamlaýyn işleri alyp barmak, medeniýeti ösdürmek, milli gymmatlyklary aýawly saklamak, dikeltmek we üstüni ýetirmek, adamlarda watansöýüjiligi, ruhubelentligi hem-de ýokary ahlaklylygy terbiýelemek meseleleri döwletiň hemişe üns merkezinde saklanar. Munuň özi türkmen halkynyň baý medeni mirasy bilen şu günki bagtyýar durmuşynyň bir bitewülige jemlenmegini we milletiň, sözüň doly manysynda, ruhy galkynyşynyň emele gelmegini üpjün eder.
Sebitde we dünýäde parahatçylyk, dostluk we hoşniýetlilik ýörelgeleriniň pugtalandyrylmagyna gönükdirilen daşary syýasatymyzy yzygiderli dowam etdireris.
Gahryman Arkadagymyzyň kesgitleýşi ýaly, döwletiň baş baýlygy halkymyzyň saglygydyr. Şoňa görä-de, ilata edilýän lukmançylyk we beýleki hyzmatlaryň ähli görnüşleriniň hilini ýokarlandyrmak, adamlaryň saglygy hakdaky aladalar, halkymyzyň zähmet hem-de dynç alyş şertlerini gowulandyrmak meseleleri bilen meşgullanýan ähli edaralaryň we gulluklaryň işini ýokary derejede guramak mundan beýläk hem dowam etdiriler.
Obalarda kärendeçileriň, ýer eýeleriniň ösdürip ýetişdiren oba hojalyk önümlerini gaýtadan işlemegiň hasabyna oba hojalyk senagatynyň giňden ýola goýulmagy, raýatlaryň önümleri gaýtadan işleýän hususy kärhanalary döretmek baradaky islegleriniň ählitaraplaýyn goldanylmagy, şeýle hem täze, döwrebap ýyladyşhanalaryň, sowadyjy ammarlaryň we maldarçylyk toplumlarynyň gurulmagy dowam etdiriler. Bu bolsa azyk bolçulygyny mundan beýläk hem berkitmäge oňyn şertleri döreder.
Biz mundan beýläk-de obalary özgerderis, oba ýaşaýjylarynyň ýaşaýyş-durmuş şertlerini has-da ýokarlandyrmak üçin zerur çäreleri geçireris. Oba ýerlerinde ilatyň öz serişdeleriniň we döwletiň ýeňillikli karzlarynyň hasabyna ýaşaýyş jaýlarynyň, döwrebap durmuş-medeni desgalaryň gurluşyklarynyň has çalt depginlerde alnyp barylmagyna mümkinçilikleri dörederis. Awtomobil ýollarynyň, elektrik, gaz, suw geçirijileriň durkuny täzelemek we beýleki amatlyklary döretmek baş wezipelerimiziň biri bolar. Ýurdumyzyň ykdysady kuwwatyny artdyrmagy, ozaly bilen, ykdysadyýetiň binýatlyk pudaklary, ýagny nebitgaz we mineral serişdeler, energetika, himiýa, ýeňil senagat, oba hojalyk, söwda we syýahatçylyk pudaklaryny sazlaşykly ösdürmegi, milli baýlyklarymyzdan rejeli peýdalanyp, olary halkymyzyň bähbitlerine ulanmagy maksat edinýäris.
Döwletimiziň ykdysady kuwwatynyň ösüşini milli ykdysadyýetiň binýatlyk pudaklaryny, ýagny nebitgaz hem-de mineral serişdeler, energetika, himiýa, ýeňil senagat, oba hojalyk, söwda we syýahatçylyk pudaklaryny sazlaşykly ösdürmekde görýäris. Bu pudaklaryň çalt depginlerde ösdürilmegi ilatyň ýaşaýyş-durmuş derejesiniň has-da gowulanmagyna getirer.
Türkmenistanyň ykdysady binýadyny has-da berkitmek üçin ösüşiň ýokary depginlerini gazanmak, çig mallardan we önümçiligiň mümkinçiliklerinden netijeli peýdalanmak, ýangyç-energetika, himiýa, dokma, oba hojalyk pudaklaryny has-da ösdürmek, hususy telekeçiligi we işewürligi goldamak, ykdysadyýetimiziň dünýä hojalyk ulgamyna giňden goşulyşmagyny üpjün etmek ýaly wezipeleri aýratyn ugurlar hökmünde kesgitläris. Daşary söwda-ykdysady gatnaşyklary ösdürmek, ýokary girdejili býujeti düzmek, milli puluň hümmetini artdyrmak, dünýäde ykdysady çökgünligiň dowam edýän wagtynda ähli pudaklaryň durnukly, sazlaşykly ösüşini, adamlaryň durmuş taýdan goraglylygyny üpjün etmek ýaly meseleler döwletiň üns merkezinde bolmalydyr.
Türkmenistanyň Prezidenti wezipesine saýlanan ýagdaýymda, milli baýlyklarymyzdan rejeli peýdalanyp, halkymyzyň, Watanymyzyň bähbitlerini goramak biziň baş wezipämiz bolar. Türkmenistan dünýäniň iri energetika döwletleriniň hatarynda mäkäm orun aldy we özüniň energetika strategiýasyny üstünlikli durmuşa geçirýär. Türkmenistan dünýäde tebigy baýlyklara we energiýa çeşmelerine baý, kuwwatly döwletleriň biridir. Ýurdumyzda tebigy gaz bilen işleýän energiýa öndüriji kuwwatlyklar ýokary depginlerde ösdürilýär, nebitgaz ýataklaryny özleşdirmek we abadanlaşdyrmak boýunça yzygiderli işler geçirilýär. Şunuň bilen baglylykda, milli energiýa serişdelerimizi dünýä bazarlaryna ibermegiň köpugurly ulgamyny döretmek esasy wezipeler bolup durýar. Ýurdumyzyň ykdysady kuwwatynyň, halkara derejedäki ornunyň pugtalanmagynyň we halkymyzyň röwşen geljeginiň hatyrasyna bu ugurda amala aşyrylýan giň möçberli işleri mundan beýläk hem dowam etdireris.
Geljekde elektrik energiýasyny daşary döwletlere ibermek işleri güýçli depginler bilen dowam etdiriler. Ulag, aragatnaşyk ulgamynyň ösüşine döwletimiziň ileri tutulýan ugurlarynyň biri hökmünde garamagy göz öňünde tutarys.
Gahryman Arkadagymyzyň başlangyjy bilen geçirilen Türkmenistanyň Milli Geňeşiniň Halk Maslahatynyň nobatdan daşary mejlisinde kabul edilen «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasy» geljek 30 ýylyň içinde ýurdumyzy syýasy, ykdysady, durmuş we medeni taýdan ýokary depginlerde ösdürmegi üpjün etmekde möhüm ähmiýete eýedir. Halk Maslahatynda hormatly Prezidentimiziň çuň mazmunly taryhy çykyşy, mejlisde kabul edilen, halkymyzyň abadan durmuşyny, döwletimiziň berkararlygyny nazarlaýan çözgütler geljekki ösüşlerimiziň ygtybarly binýady bolar. Türkmen halkynyň şu günki we geljekki nesilleriniň bagtyýar durmuşda ýaşamagyna gönükdirilen maksatnamalary amala aşyrmakda biziň her birimiziň öňümizde örän uly wezipeler durýar. Şol wezipeleri üstünlikli ýerine ýetirmek üçin Türkmenistanyň ähli raýatlary bilen agzybirlikde, döredijilikli, joşgunly zähmet çekip, uly üstünlikleri gazanjakdygymyza pugta ynanýaryn.
Türkmenistanyň Prezidenti wezipesine dalaşgär Serdar Berdimuhamedow.
Türkmenistanda 12-nji martda geçiriljek Prezident saýlawlary boýunça wagyz işleri dowam edýär. Ýokary döwlet wezipesine dalaşgärleriň sany 9 adamdan ybarat. Dalaşgärleriň biri Serdar Berdimuhamedowyň terjimehaly we saýlaw maksatnamasy bilen tanyş edýäris.
Serdar Gurbangulyýewiç Berdimuhamedow 1981-nji ýylyň 22-nji sentýabrynda Aşgabat şäherinde doguldy. Milleti türkmen.
1987 — 1997-nji ýyllarda Aşgabat şäherindäki 43-nji orta mekdepde okady.
1997 — 2001-nji ýyllarda S.A.Nyýazow adyndaky Türkmen oba hojalyk uniwersitetinde okady we ony inžener-tehnolog hünäri boýunça tamamlady.
2001-nji ýylyň iýul — noýabr aýlarynda Türkmenistanyň Azyk senagaty döwlet birleşiginiň Daşary ykdysady aragatnaşyklar müdirliginiň baş hünärmeni bolup işledi.
2001 — 2003-nji ýyllarda harby gullukda boldy.
2003 — 2008-nji ýyllarda Türkmenistanyň Azyk senagaty döwlet birleşiginiň miwe-gök ekin senagaty boýunça esasy bölüminiň baş hünärmeni, alkogolsyz piwo we çakyrçylyk senagaty boýunça esasy bölüminiň baş hünärmeni bolup işledi.
2008 — 2011-nji ýyllarda Russiýa Federasiýasynyň Daşary işler ministrliginiň Diplomatik akademiýasynda okady we ony halkara gatnaşyklar boýunça hünärmen hünäri boýunça tamamlady. Şol ýyllarda Türkmenistanyň Russiýa Federasiýasyndaky (Moskwa şäheri) ilçihanasynyň geňeşçisi wezipesinde işledi.
2011 — 2013-nji ýyllarda Ženewadaky Howpsuzlyk syýasaty merkezinde okap, ony halkara we Ýewropa howpsuzlygy boýunça hünärmen hünäri boýunça tamamlady. Şol ýyllarda Birleşen Milletler Guramasynyň Ženewadaky edarasynyň ýanyndaky (Şweýsariýa Konfederasiýasy, Ženewa şäheri) Türkmenistanyň Hemişelik wekilhanasynyň geňeşçisi wezipesinde işledi.
2013-nji ýylyň awgust — dekabr aýlarynda Türkmenistanyň Daşary işler ministrliginiň Ýewropa ýurtlary bölüminiň başlygy wezipesinde işledi.
2013 — 2016-njy ýyllarda Türkmenistanyň Prezidentiniň ýanyndaky Nebitgaz serişdelerini dolandyrmak we peýdalanmak baradaky döwlet agentliginiň direktorynyň orunbasary wezipesinde işledi.
2019-njy ýylyň ýanwar — iýun aýlarynda Ahal welaýatynyň häkiminiň orunbasary wezipesinde işledi.
2021-nji ýylyň fewral — iýul aýlarynda Türkmenistanyň Ministrler Kabinetiniň Başlygynyň orunbasary, Türkmenistanyň Ýokary gözegçilik edarasynyň başlygy, Türkmenistanyň Döwlet howpsuzlyk geňeşiniň agzasy wezipelerinde işledi.
2021-nji ýylyň iýul aýyndan bäri Türkmenistanyň Ministrler Kabinetiniň Başlygynyň orunbasary (ykdysadyýet, bank we halkara maliýe guramalary meseleleri boýunça) wezipesinde işleýär.
Üç dilde — döwlet dilinde, iňlis hem-de rus dillerinde erkin gürläp bilýär.
Maşgalaly, dört çagasy bar.
Türkmenistanyň Demokratik partiýasy tarapyndan Türkmenistanyň Prezidenti wezipesine dalaşgärlige hödürlenildi.
Mukaddes Garaşsyzlygymyzyň şan-şöhratly 30 ýyllyk ösüş ýoluny dowam etdirmek, mähriban halkymyzyň ýaşaýyş-durmuşynyň ýokary derejesini üpjün etmäge gönükdirilen maksatnamalary üstünlikli amala aşyrmak meniň öz öňümde goýan baş maksadymdyr.
Ata-babalarymyzyň beýik mirasy, halkymyzyň asyrlarboýy kemala getiren durmuş ýörelgeleri esasynda alnyp barylýan medeni-ynsanperwer, aňyýet syýasatyny häzirki döwrüň milli ideologiýasynyň esasy ugurlarynyň birine öwrüp, jemgyýetde asudalygy, agzybirligi, ruhubelentligi gazanmak baradaky başlangyçlary doly goldamak bilen, bu ugurdaky tagallalary has-da ösdürmegi göz öňünde tutýaryn.
Türkmenistan ýaş nesillere aýratyn üns berilýän ýurtdur. Häzirki döwürde ýurdumyzyň ilatynyň esasy bölegi Garaşsyzlyk ýyllarynda kemala gelen ýaş nesillerdir. Bu nesil eziz Watanymyzyň geljegini gurujylardyr. Ýurdumyzyň ykdysady kuwwatyny has artdyrmak, intellektual ösüşi üpjün etmek, syýasy-jemgyýetçilik durmuşyny kämilleşdirmek, esasan, häzirki nesilleriň hemmetaraplaýyn taýýarlygyna baglydyr. Milli jemgyýetiň sazlaşykly ösüşiniň daýanjy bolan ýaşlar baradaky alada meniň esasy maksatlarymyň biri bolar. Çagalaryň döwrebap bilim-terbiýe almagy üçin ýokary şertleriň döredilmeginiň, ýaş maşgala ojaklaryna hemmetaraplaýyn goldaw berilmeginiň, sagdyn durmuş ugrundaky tagallalary ýaşlar syýasatynyň baş ugruna öwürmegiň zerurdygyny aýratyn nygtap bellemek isleýärin. Ýaşlar jemgyýetiň iň işjeň bölegidir. Bu işjeňligi ýurdumyzy ösdürmek baradaky beýik işlere gönükdirmek zerurdyr.
Häzir dünýäde uly özgerişler bolup geçýär. Ylmy-tehnologik ösüşiň çalt depgini adamzat ýaşaýşyna, jemgyýetçilik gatnaşyklaryna, durmuşyň düzgün-kadalaryna we ýörelgelerine öz täsirini ýetirýär. Bu ählumumy özgertmelere goşulmak we dünýä ösüşinde öz ornuňy berkitmek üçin döwletiň hem-de jemgyýetiň bitewi aňyýet ýolunyň, bitewi ösüş ýörelgeleriniň, bilelikdäki tagallalaryň örän derwaýysdygyny bellemek gerek.
Garaşsyzlygyň beýik maksatlara beslenen ösüş ýolunda ägirt uly üstünlikler gazanyldy. Döwletimiziň binýatlyk esaslary syýasy, kanunçylyk, ykdysady taýdan has berkidildi. Medeni-ynsanperwer ösüşlerimiz milli mirasymyz hem-de häzirki zamanyň ruhy-aňyýet talaplary esasynda ýokary derejelere ýetirildi. Milli ykdysadyýetimize bazar gatnaşyklaryny ornaşdyrmakda amala aşyrylan özgertmeler ýurdumyzyň ilatynyň iş bilen üpjünçiligini gowulandyrmaga, durmuş goraglylygyny üpjün etmäge, sebitleriň zähmet bölünişigini kadalaşdyrmaga, ösüş maksatnamalarynda göz öňünde tutulan ägirt uly taslamalaryň we başlangyçlaryň üstünlikli ýerine ýetirilmegine ýardam berdi.
Halkymyz amala aşyrylan beýik işlere mynasyp baha berýär. Maksatnamalaryň durmuşa geçirilmegine işjeň gatnaşýar. Döwlet tarapyndan öňe sürülýän syýasy-hukuk, durmuş-ykdysady, medeni-ynsanperwer başlangyçlary goldaýar. Munuň özi ähli ösüşlerimiziň gözbaşydyr, daýanjydyr, berkarar döwletimiziň baky sarsmazlygynyň kepilidir.
Ýurdumyzy gülledip ösdürmegiň täze tapgyry başlanýar. Bu döwrüň hem üstünliklere, ösüşlere beslenmegi ýurdumyzyň asudalygyna, döwlet bilen halkyň jebisligine baglydyr. Milli Geňeşiň Halk Maslahatynyň nobatdan daşary mejlisinde kabul edilen «Berkarar döwletiň täze eýýamynyň Galkynyşy: Türkmenistany 2022 — 2052-nji ýyllarda durmuş-ykdysady taýdan ösdürmegiň Milli maksatnamasy» ösüşler bilen öňe tarap hereket etmegiň täze badalgasydyr. Hormatly watandaşlar, bu maksatnama biziň geljegimiziň kepilidir. Döredip, gurup bilýän millet hökmünde bütin dünýäde halkymyzyň mertebesini has beýgeltjek ösüş ýoludyr. Bu ösüş ýoluny şan-şöhrata beslemek biziň el-ele berip, birek-birege düşünip, ähli gujur-gaýratymyzy bir ýere jemläp, halal zähmet çekip gazanjak ýeňişlerimize baglydyr. Bu işlerde bize güýç-kuwwat berjek zat Watan buýsanjydyr, il-ýurt sarpasydyr.
— türkmen halkyny hemmetaraplaýyn bagtyýar durmuşy üpjün edilen, ýokary şertlerde ýaşaýan, öz milli aňyýeti, dünýäniň öňdebaryjy, ynsanperwer medeni-ruhy gazananlary bilen aň-düşünjesini baýlaşdyrmagy başarýan, ösen millete öwürmekde ýurdumyzda amala aşyrylyp gelinýän özgertmeleri has işjeňleşdireris;
— türkmen döwletiniň, milli jemgyýetiň syýasy-hukuk esaslaryny kämilleşdirip, milli demokratiýany çuňlaşdyrmak, raýat jemgyýetini ösdürmek, halkymyzyň syýasy işjeňligini artdyrmak ugrundaky we saýlaw ulgamynyň işiniň ösdürilmegine, bu ugurda dünýä tejribesiniň giňeldilmegine ýardam berjek çäreleri işläp düzeris;
— döwleti we jemgyýeti dolandyryş ulgamlarynyň işiniň netijeliligini, aýanlygyny we jogapkärçiligini ýokarlandyrmakda täze özgertmeleri amala aşyrarys;
— halkyň hal-ýagdaýynyň ýokarlandyrylmagy bilen bagly iş alyp barýan döwlet we hususy düzümleriň işini döwrebaplaşdyrmak baradaky tagallalary artdyrarys;
— halkymyzyň esasy böleginiň, has hem çet-gyradaky sebitlerde ýaşaýan ilatyň iş bilen üpjünçiligini ýokarlandyrmak maksady bilen, döwlet tarapyndan kiçi we orta telekeçiligi ösdürmäge gönükdirilen maýa goýum syýasatyny işjeňleşdireris;
— halkyň öndürijilik güýjüni azyk howpsuzlygyny üpjün etmäge, daşyndan getirilýän harytlary azaldyp, eksporta niýetlenen önümçiligi ösdürmäge gönükdirmek üçin maksatnamalaýyn çäreleri giňelderis;
— az üpjünçilikli hem-de zähmet işjeňligi çäkli bolan maşgalalara ýardam bermek, olaryň ýaşaýyş şertlerini gowulandyrmaga gönükdirilen çäreleri amala aşyrmak esasy maksatlarymyň biridir;
— ýurdumyzyň durmuş-ykdysady ösüş mümkinçiliklerini giňden ulanmak, sanly ykdysadyýeti giňişleýin ornaşdyrmak, önümçilik bilen ylmyň baglanyşygyny işjeňleşdirmek arkaly makroykdysady görkezijiler boýunça ýokary derejeleri üpjün etmek ýakyn ýyllarda gazanylmaly netijeleriň biri bolar;
— ähli ösüşleriň badalgasy bolan maýa goýum işjeňligini artdyrmak, milli maliýe ulgamynyň işini dünýä standartlarynyň talabyna görä ösdürmek, daşary ýurt hem-de milli maýa goýum mümkinçiliklerini ýurdumyzyň ykdysadyýetiniň iň möhüm pudaklaryna gönükdirmek baradaky tagallalary ýokarlandyrmagy ösüşiň täze tapgyrynyň zerurlygy hasap edýärin;
— üstaşyr ulag geçelgeleriniň mümkinçiliklerini döwrebap ösdürmek baradaky iňňän möhüm işleri dowam etdirip, Beýik Ýüpek ýolunyň döwrüň talabyna görä täze şertlerini döretmegi esasy maksatlaryň biri hasaplaýaryn. Bu ugurda halkara hyzmatdaşlygyň ähli mümkinçiliklerini öwrenmek, olary durmuşa geçirmek ugrundaky wezipeleri netijeli ýola goýmak baradaky talaplar hem öňde duran wajyp işleriň hataryndadyr;
— milli ykdysadyýetimizi ösdürmegiň esasy daýanjy bolan nebitgaz pudagyny dolulygyna sanly ulgama geçirmek, uglewodorod serişdelerini çykarmaga, täze ýataklary gözläp tapmaga we özleşdirmäge öňdebaryjy tehnologiýalary ornaşdyrmak, bu pudakda zähmet çekýän adamlaryň ýaşaýyş-durmuş şertleriniň ösdürilmegine ýardam bermek, önümçilik infrastrukturasyny döwrebaplaşdyrmak, turba geçirijileri we ýollary abat ýagdaýda saklamak barada çäreleri görmek häzirki döwrüň derwaýys talaplarydyr. Bu talaplaryň ýerine ýetirilmegi barada alada ederin;
— Garaşsyz, baky Bitarap Türkmenistan parahatçylyk söýüji, hoşmeýilli daşary syýasaty bilen dünýä bileleşiginde uly abraý gazandy. Halkara gatnaşyklaryň häzirki çylşyrymly döwründe daşary syýasat strategiýasynyň esasy ugurlaryny has ösdürmek zerurdyr. Çünki biziň ýurdumyz özüniň örän möhüm geosyýasy we geoykdysady ýagdaýy, dünýä derejeli tebigy baýlyklary bilen halkara syýasatda täsirli orna eýe boldy. Halkara gatnaşyklary ösdürmegiň, döwrüň talaplaryna laýyk getirmegiň zerurdygy barha äşgär bolýar. Şoňa görä, ýurdumyzyň daşary gatnaşyklar babatdaky syýasy, guramaçylyk güýjüni dolulygyna şu ugra gönükdirmegi möhüm wezipe hasaplaýaryn;
— ýurdumyzyň ylym-bilim ulgamynyň mümkinçiliklerini giňden açmakda, dünýä derejeli ylmy düşünjesi bolan hünärmenleri, alymlary ýetişdirmekde halkara hyzmatdaşlygy täze derejelere çykarmagy zerur wezipe hökmünde aýratyn nygtamak isleýärin. Ylmyň kökleri çagalar bagyndan başlap ösmelidir we munuň üçin ylym-bilimiň basgançaklary dünýä standartlarynyň talaplaryna doly laýyk getirilmelidir. Ylmy döredijiligiň ýurdumyzyň we halkymyzyň durmuşyny ösdürmekdäki täsiriniň artmagy üçin daşary ýurtlar bilen ylmy hyzmatdaşlygyň pugtalandyrylmagyna üns bererin;
— biziň ýurdumyzda saglyk ulgamy dünýä derejesinde ösdürilen kämil ulgamlaryň biridir. Saglygy goraýşyň maddy-tehniki binýadyny pugtalandyrmakda, bu ugurda hünärmenleri ýetişdirmekde ägirt uly işler bitirildi. Türkmenistanyň «Saglyk» Döwlet maksatnamasy esasynda halkymyza lukmançylyk hyzmaty döwrebap esasda ýola goýulýar. «Il saglygy — ýurt baýlygy» diýlişi ýaly, adamlaryň saglygy baradaky aladanyň çägi ýok. Keselleriň öňüni almakda, bejermesi ýeňil bolmadyk keselleri öňünden anyklamakda, lukmanlaryň hünär taýýarlygyny ýokarlandyrmakda, ýurdumyzyň derman senagatyny ösdürmekde edilýän işler dowam etdiriler;
— ýokary derejeli sporty ösdürmek, köpçülikleýin bedenterbiýäniň ornuny giňeltmek barada ýurdumyzda ähli şertler döredilýär. Gurulýan stadionlaryň, sport meýdançalarynyň sany ýyl-ýyldan artýar. Paýtagtymyzda gurlan Olimpiýa şäherçesiniň sebitde deňi-taýy ýokdur. Sportuň, bedenterbiýäniň ýörgünli bolmagy, birinjiden, halkyň, esasan hem ýaşlaryň saglygy üçin uly ähmiýetli bolsa, ikinjiden, dünýäde ýurduň sport abraýynyň ýokarlandyrylmagyny şertlendirýär. Biziň ýaşlarymyz halkara ýaryşlarda üstünlik gazanyp başladylar. Geçen ýyl bolsa türgen gyzymyz Ýaponiýada geçen tomusky Olimpiýa oýunlarynda üstünlikli çykyş edip, kümüş medala eýe boldy. Bu ugurda gazanylýan netijeleri ýokarlandyrmak üçin ähli zerur çäreleri görerin. Ýokary sportda Türkmenistany dünýä tanatmak meniň esasy maksatlarymyň biridir;
— her bir halk dünýäde medeniýeti bilen tanalýar. Türkmen halky beýik sungaty, ägirt uly edebi, medeni mirasy döredip bilen halkdyr. Häzirki döwürde-de döwlet syýasatynda medeniýetiň aýratyn uly orny bar. Türkmen medeniýetiniň, milli mirasynyň döwrüň ruhy gymmatlyklarynyň hem halkara derejede abraýyny artdyrmak baradaky maksatnamalary amala aşyrmagy göz öňünde tutýaryn;
— dünýäde pandemiýa zerarly gatnaşyklar çäkli bolsa-da, Türkmenistanyň syýahatçylyk mümkinçiligi uludyr. Şoňa görä, geljekde içerki hem halkara syýahatçylygy ösdürip, bu pudagy diňe bir saglyk we medeniýet babatda däl-de, ykdysady taýdan hem bähbitli ugra öwürmek üçin ähli tagallalary ederin.
Garaşsyz, baky Bitarap Türkmenistanyň Konstitusiýasynda: «Halk döwlet häkimiýetiniň ýeke-täk gözbaşydyr» diýlip kesgitlenendir. Biziň zähmetsöýer, merdana halkymyzyň konstitusion hukuklaryny üpjün etmek döwlet Baştutanynyň esasy wezipesidir. Türkmen halky Garaşsyzlygyň 30 ýyllyk ösüş ýolunda özerkliligiň, erkanalygyň ähmiýetine düýpli göz ýetirdi, gadyr-gymmatyny ýürekden duýdy. Eziz Watanymyzyň saýasynda başymyz belentdir, abraýymyz ýokarydyr. Bereketli boz topragymyz, belent daglardan akýan çeşme-çaýlarymyz, joşgunly derýalarymyz, gök deňzimiz bereket-baýlygyň egsilmez çeşmesidir, bagtymyzyň gözbaşydyr. Asuda, arassa asmanyň astynda Türkmenistan atly beýik döwletde durmuşyň gülläp ösmegi, dowamat dowam bolmagy üçin biz öz bagtyýar döwrümize, sarsmaz döwletimize guwanyp ýaşamalydyrys. Agzybirlikde döredijilikli işläp, döwrümizi, döwletimizi has-da beýgeltmelidiris. Geljege ynam bilen garap, öňe tarap buýsançly gadam urmalydyrys.
Men halkymyzyň Garaşsyzlygyň mukaddes ýolundan geljege tarap belent arzuwlar bilen gitjekdigine, ähli maksatlaryna ýetjekdigine ynanýaryn. Beýik maksatlardan doly bu ajaýyp ýolda halkymyzyň hemişe ýanynda boljakdygyma, onuň bähbitlerini gorajakdygyma ynandyrmak isleýärin. Ajaýyp geljegiň arzuw-maksatly ýolunda biziň hemmämize rowaçlyklar ýaran bolsun!
Türkmenistanyň Prezidentiniň Singapura döwlet saparyna.
Häzirki wagtda Singapur Aziýa — Ýuwaş ummany sebitinde esasy maliýe, ykdysady we nebitgaz merkezleriniň biri hökmünde hakykatdan-da ykrar edilýär.
Singapur ösen bazar ykdysadyýeti bolan we dünýäde jemi içerki önümiň ilat başyna düşýän görkezijisi boýunça iň ýokary derejedäki ýurtlaryň biri bolup durýar. Bu ýurduň ösen döwletleriň derejesine çykan ykdysadyýeti bolan ýurt hökmündäki ösüşi «Gündogar Aziýa gaplaňynyň» hereketine deňelýär.
Bu ýerde elektronika önümçiligi, gämi gurluşygy, maliýe hyzmatlar ulgamy örän ösendir, şeýle hem durnukly bahalar saklanýar.
Onuň ykdysadyýeti eksport önümleriniň hasabyna pugtalanýar. Aýratyn-da, bu ýerde durmuş elektronikasy, maglumat tehnologiýasy, farmasewtika we maliýe hyzmatlary ýaly ugurlar aýratyn ösendir.
Singapuryň ykdysadyýetinde transmilli korporasiýa möhüm orun eýeleýär.
Onuň ykdysadyýeti dünýäde iň açyk we korrupsiýadan azat ykdysadyýet hasaplanylýar. Farmasewtika lukmançylyk önümçiligine iri maýa goýumlar çekilýär. Ýurtda Günorta — Gündogar Aziýanyň maliýe we ýokary tehnologiýa merkezi hökmündäki ösüşi bolan ýurduň strategiýasy amala aşyrylýar.
Häzirki wagtda bu döwlet Aziýanyň öňdebaryjy söwda merkezidir we baha dörediji merkezdir. Ählumumy ösüşiniň netijesinde ol özüni Gündogar Aziýanyň maliýe we ýokary tehnologiýalar ýurdy hökmünde ykrar etdirdi.
bellidir. Şunlukda, onuň býujetiniň agramly bölegi bilim we tehnologiýa ulgamyna gönükdirilýär.
Şeýle hem bu ýurduň hökümeti Temasek döwlet maýa goýum topary bilen baglanyşykly kompaniýalara eýedir. Şunlukda, önümçilige aýratyn ähmiýet berilýär. Önümçiligiň ähli ugurlary täjirçilik kärhanalary hökmünde işleýärler we jemi içerki önümiň 60 göterime golaýyny öndürýärler.
Ýokary bäsdeşlige ukyplylyk derejesini saklamak üçin, aýlyk haklarynyň ýokarlanýandygyna garamazdan, hökümet senagatda we hyzmatlar ulgamynda goşulan bahany artdyrmak boýunça ýerine ýetirilýän işleri höweslendirýär.
Maliýe hyzmatlary, telekommunikasiýalar düzümleri, elektrik beketleri açyldy we daşary ýurtly hyzmatlary ýerine ýetirýänlere goldaw bermek üçin bölek söwda bölümleri hereket edýär.
Singapurda korrupsiýanyň bolmazlygy, ýokary hünärli işçi güýjüniň, şeýle hem ösen we netijeli düzümleriň hereket etmegi bilen Amerikanyň Birleşen Ştatlaryndan, Ýaponiýadan we Ýewropadan müňden gowrak transmilli korporasiýalar üçin ýurduň özüne çekijiligi ýokary bolup durýar.
Ykdysadyýetiň ähli pudaklarynda işleýän daşary ýurt firmalaryny görmek bolýar. Halkara kompaniýalar ähli senagat önümleriniň üçden iki böleginden gowragyny öndürýärler we göni eksport söwdalaryny amala aşyrýarlar. Ýöne hyzmatlaryň käbir ulgamlarynda hökümet korporasiýalarynyň esasy orun eýeleýändigini bellemeli.
Ýurduň önümçilik pudagynda elektron senagaty öňde barýar. Ol umumy senagat önümleriniň 48 göterime golaýyny öndürýär. Nebiti gaýtadan işleýän senagat nebit we gaz enjamlarynyň önümçiliginiň ösüşini üpjün etdi.
Singapur özi göterýän buraw enjamlarynyň dünýä bazarynyň 70 göterimini eýeleýär we onuň nebiti çykarýan, saklaýan hem-de ugradýan deňizüsti gurnamalar bazarynda eýeleýän orny hem şonça göterime deňdir.
Ýurtda gämi abatlaýyş boýunça alnyp barylýan işler dünýä derejesiniň 20 göterimine barabardyr.
Singapur biotehnologiýa pudagyny işjeň ösdürýär. Düzüme 100 millionlarça dollar gönükdirilýär. Barlag we ösüş, ýokary hünärli işçi güýjüniň gaznalary döredilýär. Dünýäniň «GlaхoSmithKline» (GSK), «Pfizer we Merсk & Сo» ýaly iri derman öndüriji kompaniýalary Singapurda öz zawodlaryny açdylar.
Farmasewtika pudagy ýurduň umumy senagat önümçiliginiň 16 göterimden gowragyny eýeleýär.
Ýurtda elektroenergiýa önümçiliginiň 98 göterimi gazylyp alynýan ýangyçlardan öndürilýär, galan 2 göterimi bolsa gaýtadan dikeldilýän çeşmeleriň hasabyna alynýar. Singapur elektrik energiýasyny satyn almaýar we ony eksport etmeýär.
Bu ýerde iri nebiti gaýtadan işleýän kuwwatlyklar hereket edýär. Muňa mysal hökmünde Royal Dutсh Shell iri nebiti gaýtadan işleýän zawody görkezmek bolar. Singapur nebit önümlerini satyn almakda dünýäde birinji orunda durýar. Ony eksport etmekde bolsa dördünji orny eýeleýär.
Şeýle hem ol dünýäde nebiti gaýtadan işlemekden alnan önümleri eksport edýän iri merkezleriň üçüsiniň biri bolup durýar. Ýurduň nebit pudagy jemi içerki önüminiň 5 göterimine barabardyr.
Nebiti gaýtadan işleýän pudagyň netijeli işi himiýa senagatynyň işiniň, şeýle hem nebit we gaz enjamlarynyň önümçiliginiň ösüşini şertlendirdi.
Singapur 2017-nji ýylda 13,48 milliard kub metr tebigy gazy satyn aldy we onuň 12,97 milliard kub metrini harçlady. 622,9 million kub metrini bolsa eksport etdi.
Ýurtda onlarça aeroport hereket edýär. Olaryň ikisinde uzynlygy 3 kilometrden gowrak bolan uçuş-gonuş zolagy bar.
Ýurduň awtomobil ýollarynyň umumy uzynlygy 3,5 müň kilometre barabardyr. Onuň 164 kilometri ýokary tizlikli awtoýollardyr.
Singapur deňiz flotunyň möçberleri boýunça dünýäde 6-njy orunda durýar. 2017-nji ýylyň maglumatyna görä, onuň deňiz flotunda 3 müň 558 gämi bolup, olaryň 722-si tankerlerden, 592-si gury ýük gämilerinden, 504-si konteýner daşaýjylardan we 134-si beýleki ýük gämilerinden ybaratdyr.
Singapuryň deňiz porty dünýäniň iri deňiz menzilleriniň dördüsiniň hataryna girýär, onuň geografiýa taýdan amatly ýerleşmegi, beýleki sebitler bilen deňeşdirilende, ýurduň bäsdeşlige ukyplylygyny ýokarlandyrýar, bu portda yzygiderli gatnawlaryň iki ýüzden gowragyna hyzmat edilýär hem-de her gije-gündizde ýüzden gowrak gämini kabul edýär. Ol örän möhüm üstaşyr geçelge bolup, bu ýerde dürli harytlary hem-de serişdeleri düşürmek-ýüklemek, şeýle hem nebit önümlerini kabul etmek we saklamak üçin niýetlenen terminallar bar.
Singapur Günorta — Gündogar Aziýa sebitleýin konsepsiýanyň tarapdary bolup durýar we ASEAN guramasyny esaslandyryjy hökmünde onda işjeň orun eýeleýär.
Bu ýurt Aziýa — Ýuwaş ummany ykdysady hyzmatdaşlygy forumynyň agzasy bolup durýar. Bu forumyň Sekretariaty Singapurda ýerleşýär.
Netijeli saglygy goraýyş ulgamy hereket edýär. Bütindünýä saglygy goraýyş guramasy öz maglumaty boýunça Singapury altynjy orunda hasaplaýar. Bejerişiň çykdajylarynyň 20 göterimden gowragyny näsaglaryň özleri töleýärler. Şeýlelikde, olar serişdeleriň tygşytlanmagyna möhüm ähmiýet berýärler. Ýurduň ilatynyň hemmesi diýen ýaly ýokary hilli agyz suwy we lagym ulgamy bilen üpjün edilendir.
Singapurda bilim ulgamy bilim syýasatyna gözegçilik edýän Bilim ministrliginiň garamagynda durýar.
Ministrlik döwlet eýeçiligindäki mekdepleriň ösüşini we dolandyrylyşyny gözegçilikde saklaýar, şeýle hem hususy mekdeplerde maslahat beriş we gözegçilik wezipesini ýerine ýetirýär.
Hususy we döwlet mekdepleri üçin okuw maksatnamalaryny seçip almakda olaryň özbaşdaklyk derejesi boýunça tapawut bardyr. Munuň özi döwlet kömeginiň möçberlerinde, maliýeleşdirmekde, okuwçylaryň sapaklarynyň tertipnamasynda, şeýle hem okuwa kabul etmegiň düzgünlerinde aýdyň görünýär.
Mümkinçiligi çäkli bolan çagalar ýöriteleşdirilen mekdeplere gatnaýarlar. Olar Singapuryň Bilim ministrliginiň garamagyndadyr. Milli býujetiň 20 göterime golaýy bilim ulgamyna gönükdirilýär. Bu bolsa döwletiň we hökümetiň goldaw berýän hususy okuw mekdepleridir.
Ýurduň parlamenti mekdep ýaşyna ýeten çagalar üçin hökmany bilim baradaky kanuny kabul etdi.
Okuw mekdeplerinde sapaklaryň köpüsi, aýratyn-da, matematika we dünýewi ylymlar iňlis dilinde okadylýar.
Singapurda köp uniwersitetler, şol sanda döwlet uniwersitetlerinden Singapuryň milli uniwersiteti we Milli tehnologik uniwersitet hem-de hususy uniwersitetleriň ikisi — Singapur dolandyryş uniwersiteti (SMU) we UniSIM bar.
Milli tehnologik uniwersitet we milli uniwersitet doktorlyk derejesini almaklygy hem öz içine alýan diplomly we diplomdan soňky maksatnamaly giň bilim ugurlaryny hödürleýär. Uniwersitetleriň ikisiniň hem kuwwatly ylmy-barlag bölümleri bar.
Hökümet şol sanda erkin dine ynanmak ýörelgeleriniň ýerine ýetirilişine gözegçilik edýär.
Singapurda birnäçe indus, budda we daos ybadathanalary, şeýle hem metjitler hem-de hristian buthanalary bar.
Singapur medeniýetiniň dürli medeniýetleriň aýratynlyklaryny kabul etmäge gönükdirilendigi edebiýatyň, sungatyň, teatryň we sazyň görnüşleriniň köpdürlüligine getirdi.
2003-nji ýylda Singapurda täze «Esplanada» teatry (görnüş taýdan ýerli durian miwesini ýatladýan) guruldy we açyldy. Bu köp orunlyk teatrda sahna oýunlary we beýleki çykyşlar guralýar.
Şäheri köp sanly heýkeller, şol sanda Salwador Daliniň «Nýuton» heýkeli bezeýär.
Singapur öz içine Singapur adasyny hem alýan adalaryň 63-sinde ýerleşendir.
Şäher ekwatorda ýerleşýänligi üçin, bu ýerde howanyň ýylylyk taýdan üýtgeýşi az derejelidir.
Ýanwaryň ortaça temperaturasy iýunyň temperaturasyndan 2oС aşakdyr (iň sowuk we iň yssy aýlara degişlilikde). Howa ekwatorial häsiýetlidir, ýagyş köp ýagýar. Şäherde howanyň iň pes ýagdaýy +20oС, ýokary ýagdaýy +36,1oС barabardyr.
Türkmenistanyň Prezidentiniň "Türkmeniň Altyn asyry" bäsleşiginiň ýeňijileriniň sanawy.
Türkmenistanyň Prezidenti Gurbanguly Berdimuhamedowyň gol çeken Karary bilen aşakdaky sanawda atlary ýerleşdirilen Watandaşlarymyz  Türkmenistanyň Prezidentiniň yglan eden «Türkmeniň Altyn asyry» atly baýragyny almak ugrundaky bäsleşigiň ýeňijileri diýlip yglan edildi we olara pul baýraklary, bu ýeňşiň nyşanyna öwrülen altyn zynjyr gowşuryldy. Biz habarymyzda okyjylarymyza bu sanawy dolulygyna hödürleýäris.
Hydyr Derýaýew adyndaky Mugallymçylyk mekdebiniň aýdym-saz mugallymy Nartäç Ballyýewna Ýusupdurdyýewany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Hydyr Derýaýew adyndaky Mugallymçylyk mekdebiniň pedagogika we psihologiýa mugallymy Maral Muhammedowna Annagulyýewany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň Demokratik partiýasynyň Ahal welaýat komitetiniň EHM operatory Kümüş Myratowna Mätniýazowany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen döwlet neşirýat gullugynyň Metbugat merkeziniň çapdan öňinçä işleri ýerine ýetirýän bölüminiň kompýuterde dizaýner işleri boýunça operatory (dizaýner) Anastasiýa Alekseýewna Korotkowany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň Telewideniýe, radiogepleşikler we kinematografiýa baradaky döwlet komitetiniň «Miras» teleradioýaýlymynyň «Beýik türkmen şahsyýetleri» atly gepleşigini taýýarlamaga we çykyş etmäge gatnaşan toparyny (topar ýolbaşçysy Serdar Kakamyradowiç Ataýew) 2 800 (iki müň sekiz ýüz) manat;
Türkmenistanyň Goranmak ministrliginiň Merkezi serkerdeler öýüniň telestudiýasynyň «Merdana nesiller», «Esger salamy», «Harby sport kämilligi» atly harby telegepleşikleri taýýarlaýan toparyny (topar ýolbaşçysy Şamyrat Orazmyradowiç Orazmyradow) 7 000 (ýedi müň) manat;
S.A.Nyýazow adyndaky Türkmen oba hojalyk uniwersitetiniň talyby, Türkmenistanyň döwlet sirkiniň «Türkmen jigitleri» toparynyň sahna ussady Arslan Myradowiç Annamyradowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen döwlet medeniýet institutynyň talyby, Türkmenistanyň döwlet sirkiniň «Türkmen» jigitler toparynyň ýokary derejeli sirk artisti Ogulbossan Gurbanmuhammedowna Akmyradowany Türkmenistanyň Prezidentiniň altyn zynjyry we 3 500 (üç müň bäş ýüz) manat;
«Türkmen atlary» döwlet birleşiginiň Halkara ahalteke atçylyk sport toplumynyň türgençisi Baýramdurdy Çaryýargulyýewiç Baýramdurdyýewi Türkmenistanyň Prezidentiniň altyn zynjyry we 3 500 (üç müň bäş ýüz) manat;
«Türkmen atlary» döwlet birleşiginiň Türkmenistanyň Prezidentiniň ahalteke atçylyk toplumynyň «Galkynyş» milli at üstündäki oýunlar toparynyň tälimçisi, Türkmenistanyň döwlet sirkiniň «Türkmen jigitleri» toparynyň sahna ussady Serdar Pygyýewiç Baýramdurdyýewi Türkmenistanyň Prezidentiniň altyn zynjyry we 3 500 (üç müň bäş ýüz) manat;
«Türkmen atlary» döwlet birleşiginiň Türkmenistanyň Prezidentiniň ahalteke atçylyk toplumynyň «Galkynyş» milli at üstündäki oýunlar toparynyň tälimçisi, Türkmenistanyň döwlet sirkiniň «Türkmen» jigitler toparynyň sahna ussady Aman Kerimgulyýewiç Bäşimowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
«Türkmen atlary» döwlet birleşiginiň Türkmenistanyň Prezidentiniň ahalteke atçylyk toplumynyň «Galkynyş» milli at üstündäki oýunlar toparynyň türgençisi, Türkmenistanyň döwlet sirkiniň «Türkmen» jigitler toparynyň sahna ussady Serdar Hojakulyýewiç Gurbangulyýewy Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen döwlet medeniýet institutynyň talyby, «Türkmen atlary» döwlet birleşiginiň Türkmenistanyň Prezidentiniň ahalteke atçylyk toplumynyň «Galkynyş» milli at üstündäki oýunlar toparynyň atbakary Serdar Agageldi ogly Hudaýgulyýewi Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen döwlet medeniýet institutynyň talyby, Türkmenistanyň döwlet sirkiniň «Türkmen» jigitler toparynyň 1-nji derejeli sirk artisti Serdar Bäşgulyýewiç Kakalyýewi Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň döwlet sirkiniň «Türkmen» jigitler toparynyň sahna ussady Resul Jumamyradowiç Müjewirowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň döwlet sirkiniň «Türkmen» jigitler toparynyň ýokary derejeli sirk artisti Serdar Mämmedowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen döwlet medeniýet institutynyň talyby Rejepmuhammet Ýakupgulyýewiç Rejepmuhammedowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
«Türkmen atlary» döwlet birleşiginiň Türkmenistanyň Prezidentiniň ahalteke atçylyk toplumynyň «Galkynyş» milli at üstündäki oýunlar toparynyň türgençisi, Türkmenistanyň döwlet sirkiniň «Türkmen» jigitler toparynyň sahna ussady Selbi Akmyradowna Şihiýewany Türkmenistanyň Prezidentiniň altyn zynjyry we 3 500 (üç müň bäş ýüz) manat;
S.A.Nyýazow adyndaky Türkmen oba hojalyk uniwersitetiniň talyby, Türkmenistanyň döwlet sirkiniň «Türkmen» jigitler toparynyň ýokary derejeli sirk artisti Lilianna Ahmedowna Ýusupowany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmen milli konserwatoriýasynyň ýekelikde aýdym aýtmak kafedrasynyň uly mugallymy Aýna Bekmuradowna Seýitkulyýewany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň Döwlet medeniýet merkeziniň Mukamlar köşgüniň «Owaz» estrada orkestriniň ýokary derejeli artisti-solisti, instrumentalisti Suraý Gurbanmuhammedowna Haştekowany Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň Döwlet medeniýet merkeziniň Mukamlar köşgüniň Türkmenistanyň Döwlet simfoniki orkestriniň ýokary derejeli artisti-solisti, instrumentalisti Dawid Mihaýlowiç Dworsowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
S.A.Nyýazow adyndaky Türkmen oba hojalyk uniwersitetiniň Kitaphanasynyň bölüm müdiri Begenç Italmazowiç Saparlyýewi Türkmenistanyň Prezidentiniň altyn zynjyry we 3 500 (üç müň bäş ýüz) manat;
Mary welaýatynyň ýöriteleşdirilen «Olimpiýa» ätiýaçlyk sport mekdebiniň sportuň ýeňil atletika görnüşi boýunça tälimçisi Kadyr Gurbançaryýewiç Guladowy Türkmenistanyň Prezidentiniň altyn zynjyry we 3 500 (üç müň bäş ýüz) manat;
Türkmenistanyň Dokma senagaty ministrliginiň Modeller öýüniň baş modelýer-konstruktorlar, keşdeçiler we tikinçiler toparyny (ýolbaşçysy Wera Petrowna Wolkowa) 10 500 (on müň bäş ýüz) manat;
Türkmenistanyň Dokma senagaty ministrliginiň «Türkmenhaly» önümçilik birleşiginiň Bäherden çeper halyçylyk kärhanasynyň «Çyrpy nagşy» halysyny dokan toparyny (2 adam, ýolbaşçysy Nurbibi Begmuhammedowna Begmuhammedowa) 1 400 (bir müň dört ýüz) manat.
Karara laýyklykda, Türkmenistanyň Merkezi banky jemi 646 100 (alty ýüz kyrk alty müň bir ýüz) manat möçberdäki pul serişdelerini Türkmenistanyň Prezidentiniň Haýyr-sahawat gaznasyndan tölemäge borçly edildi.
Türkmenistanyň «Eko-frendli» önümçiligi daşky gurşawyň aladasynda.
Häzirki döwrüň adamsy, esasan-da uly şäherleriň ýaşaýjysy sagdyn-durmuş ýörelgesine uly ähmiýet berýär. Bu durmuş-ýörelgesiniň esasy ugry sagdyn iýmitlenmegi, ýagny himiki serişdeler ulanylmazdan ösdürilip ýetişdirilen ekologiki taýdan arassa önümleri iýmegi özünde jemleýär.
«Eko-frendli» (eco-friendly) derejeli önümler biziň ýurdumyzda hem uly meşhurlyga eýe bolýar. Eýsem türkmen topragy ähli döwürlerde-de miwedir bakja önümlerini ösdürip ýetişdirmekde örän baý hem hasylly bolupdyr we ol häzir hem şeýledir. Tebigy we howa şertleri agrar pudagynda uly üstünlikleri gazanmaga ýardam edýär. «On dogan» hususy kärhanasy eýýäm ençeme ýyl bäri ekologiki taýdan arassa miwe we bakja önümleriniň önümçiligi, importy hem-de eksporty bilen meşgullanýar.
Ýyllar boýy “On Dogan” kompaniýasy oba hojalyk pudagynda iň uly lomaý satyjylaryň biri adyny berkidip, ýeralma, sogan şeýle-de, alma, kiwi we sitrus bag ýerlerini ösdürip ýetişdirmek üçin agrosenagat böleklerini döretdi. «On Dogan» haryt nyşanly önümler ýokary hili we ekologiýa taýdan arassalygy bilen tapawutlanyp, kärhana tarapyndan ýygnalan bakja we miwe önümleri görnüş taýdan tertipleşdirilýär we gaplanylýar. Önümler daşalanda olaryň peýdaly düzümini we harytlyk görnüşini saklamagyna uly üns berilýär. Kärhananyň önümleri dükanlarda, bazarlarda, şeýle hem ýurduň jemgyýetçilik iýmiti ulgamynda ýokary islege eýe bolýar.
Ahal welaýatynyň Ak bugdaý etrabynyň çäginde kärhananyň 300 gektar meýdany eýeleýän ekin meýdany ýerleşýär. Bu ýerde pyrtykal we bakja önümleri ösdürilip ýetişdirilýär. Yhlasly zähmet siňdirilip ýetişdirilen hasyl ýerli bazara we daşary döwletlere eksporta ugradylýar. Eksport ugurly azyk önümleriniň arasynda türkmen ýyladyşhanalarynda ýetişdirilen pomidorlara has ýokary isleg bildirilýär. Bu önüm türkmenistanly telekeçileriň ekport harytlarynyň sanawynda öňdebaryjy orunda durýar.
Ýyladyşhana ulgamy «On dogan» hususy kärhanasynyň iş ugrunyň bir bölegidir. Häzirki wagtda kärhananyň 9 gektar meýdany eýeleýän gök-miwe önümlerini ösdürip ýetişdirmäge niýetlenilen ýyladyşhanasynyň gurluşyk işleri dowam edýär. Bu ýerde dünýäniň iň öňdebaryjy tehnologiýalarynyň — ýagtylandyryş, howalandyryş we suwaryş enjamlarynyň ulanylmagy esasynda bakja önümleri ösdürilip ýetişdiriler. Bu çäkde ýygnalan hasyly oňyn şertlerde saklamak üçin ammar hem göz öňünde tutulýar. Şeýle taslamalar ýurduň eksport mümkinçilikleriniň artmagyna ýardam edýär.
Ýöriteleşdirilen tehnikalary we nou-haulary ulanmazdan agrar ulgamynyň ösüşini üpjün etmek mümkin däldir. «On Dogan» hususy kärhanasy döwrebap oba hojalyk tehnikalaryny, inženerçilik enjamlaryny, şeýle hem gök-bakja we miwe önümlerini ösdürip ýetişdirmäge hem-de saklamaga niýetlenilen täze tehnologiýalary satyn almakda öňdebaryjy orny eýeleýär.
Häzirki wagtda «On dogan» haryt nyşanly türkmen gök-bakja we miwe önümleri Gazagystan, Gyrgyzystan, Russiýa, Özbegistan, Täjigistan hem-de Türkiýe ýaly daşary ýurtlarda ýokary islege eýedir. Kärhana bu ýurtlara Eýrandan we Pakistandan getirilýän gök-bakja hem miwe önümleriniň gaýtadan eksportyny amala aşyrýar.
«On Dogan» hususy kärhanasy Senagatçylar we telekeçiler birleşmesiniň agzasy bolup, ýurdumyzyň üstünliklerine bagyşlanan sergilere öz önümleri bilen yzygiderli gatnaşýar. Şeýle çäreleriň barşynda ýerli hem-de daşary ýurt telekeçileri bilen hyzmatdaşlyk gatnaşyklaryna ýol açylýar. «On Dogan» kärhanasy döwrebap marketing strategiýalaryna eýermek bilen, müşderileriniň isleglerine uly ähmiýet berýär. Kärhana hyzmatdaşlyk gatnaşyklary üçin açykdyr. Degişli salgylanma geçmek bilen kärhananyň alyp barýan işleri bilen has içgin tanşyp bilersiňiz.
Türkmenistanyň "EXPO - 2020-däki" pawilýony we onuň taslamaçysy "Tekmil" hususy kärhanasy barada.
Dürli ulgamlarda ýetilýän belent sepgitleri dünýä jemgyýetçiligine ýaýmak, ykdysadyýetiň eksport kuwwatyny artdyrmak hem-de öňdebaryjy dünýä tejribesini öwrenmek maksady bilen, Türkmenistan indi birnäçe ýyldan bäri Bütindünýä «EKSPO» sergilerine işjeň gatnaşyp gelýär. Has takygy, 2010-njy ýylda Hytaýyň Şanhaý şäherinde, 2012-nji ýylda Koreýanyň Ýosu şäherinde, 2015-nji ýylda Italiýanyň Milan şäherinde, 2017-nji ýylda Gazagystanyň Astana şäherinde geçirilen«EKSPO» sergilerinde ýurdumyzyň ýeten sepgitleri dünýä jemgyýetçiliginiň dykgatyna ýetirildi. Astanada geçirilen sergide Türkmenistanyň pawilýonynyň adamlaryň iň köp baryp gören pawilýonlarynyň onlugyna girizilendigi aýratyn bellenilmäge mynasyp. Munuň özi ýurdumyzyň gazananlaryna dünýä jemgyýetçiliginiň uly gyzyklanma bildirýändiginiň aýdyň güwäsidir. Bütindünýä «EKSPO» sergisini 2020-nji ýylda Birleşen Arap Emirlikleriniň Dubaý şäheri kabul eder. «Akyllary birleşdirip, geljegi döredýäris» diýen şygar boýunça geçiriljek bu ählumumy gözden geçirilişe Türkmenistan hem öz pawilýony bilen gatnaşar.
Bütindünýä «EKSPO— 2020» sergisinde ýurdumyzyň pawilýonyny gurmak maksady bilen Türkmenistanyň Söwda we daşary ykdysady aragatnaşyklar ministrligi halkara bäsleşik (tender) yglan etdi. Onuň netijeleri boýunça Senagatçylar we telekeçiler birleşmesiniň agzasy — «Tekmil» hususy kärhanasynyň taslamasy ýeňiji diýlip, yglan edildi. Türkmenistanyň Prezidentiniň Karary bilen bu kärhana Dubaý şäherinde ýurdumyzyň milli pawilýonyny gurmaga ygtyýar berildi. Munuň özi ýurdumyzyň hususyýetçilerine bildirilen nobatdaky ýokary ynamdyr.
«Tekmil» hususy kärhanasynyň taslamasy bilen ýakyndan tanşanyňda, ýurdumyzyň pawilýonynyň Bütindünýä «EKSPO— 2020» sergisiniň baş şygary bilen özara sazlaşygy emele getirýändigini görmek bolýar. Iň häzirki zaman innowasion enjamlardyr LED yşyklandyryjylar, sanly ulgam arkaly işleýän dürli hili binagärlik bezegleri ýurdumyzyň dürli ulgamlarda ýeten belent derejesini döwrebap görnüşde şöhlelendirmäge ýardam berýär. Dubaý şäherinde alty aýlap dowam etjek sergä 25 milliondan gowrak myhmanyň baryp, görmegine garaşylýar. Ine, «Tekmil» hususy kärhanasy üçin täze gözýetimler! Ine, ýurdumyzyň ykdysady kuwwatyny äleme ýaýmaga nobatdaky mümkinçilik!
BELLIK: Okyjylarymyza gyzykly bolar diýen tama bilen makalany "Türkmenistan" gazetiniň 2019-njy ýylyň 8-nji iýunyndaky sanyndan alyp ýerleşdirdik. Makalanyň awtory Aýgül Rahymowa.
Türkmenistanyň “Halkbank” döwlet täjirçilik banky tarapyndan hödürlenýän “Cash back” hyzmaty.
Nagt däl hasaplaşyklary kämilleşdirmek we müşderilere täze sanly hyzmatlary hödürlemek maksady bilen, Türkmenistanyň “Halkbank” döwlet täjirçilik banky tarapyndan 2020-nji ýylyň 2-nji ýanwaryndan başlap, “Altyn asyr” bank kartlaryna 1,5 göterimli “Cash back” hyzmaty girizildi.
Bank öz müşderileri üçin “Cash back” hyzmatyny has kämilleşdirýär. Bu kämilleşdirme bankyň müşderilerini hyzmatdan has köpçülikleýin peýdalanmaga höweslendirýär. Şol höweslendirmeleriň biri hökmünde ýakynda bankyň «Cash back» sowgat hyzmatyny hödürländigini dykgatyňyza ýetirýäris. Müşderiler tarapyndan uly isleg bildirilýänligi sebäpli, 2020-nji ýylyň 1-nji iýulyndan 30-njy sentýabryna çenli “Halkbankyň” müşderileri üçin 2 göterimli  “Cash back” sowgat hyzmaty hödürlenýär. Hyzmatdan peýdalanmak üçin harytlar we hyzmatlar üçin Türkmenistanyň “Halkbank” döwlet täjirçilik bankynyň aýlyk bank kartlary arkaly tölegler nagt däl görnüşinde amala aşyrylmaly.
“Cash back” sözi iňlis dilinden terjime edilende, “cash” – nagt pul, “back” – yzyna gaýtarmak diýmegi aňladýar. Sözüň doly manysynda, bank kartlary arkaly harytlar we hyzmatlar üçin nagt däl görnüşde tölegler edilende bank tarapyndan yzyna, ýagny bank kartyna gaýtarylýan pul sylagy bolup durýar.
“Cash back” hyzmaty Türkmenistanyň “Halkbank” döwlet täjirçilik bankynyň “Altyn asyr” aýlyk bank kartlary arkaly nagt däl görnüşinde töleg terminallary arkaly hasaplaşyklar geçirilende kart saklaýjylaryna girdeji gazanmaga mümkinçilik berýär. Harytlary we hyzmatlary bank kartlary arkaly satyn alan müşderilere geçirilen amallaryň umumy bahasynyň 2% göterimi kartyna gaýdyp berilýär. Bir aýyň dowamyndaky aýlyk kartyna gaýdyp gelen pul serişdeleri baradaky maglumat her aýyň 25-ine SMS arkaly müşderileriň ykjam telefonyna habar berilýär. Mysal üçin, aýlyk bank karty arkaly bir aýyň dowamynda 1000 manat nagt däl hasaplaşyk geçirilende 20 manat müşderiniň kart hasabyna yzyna gaýtarylýar.
Türkmenistanyň “Halkbank” döwlet täjirçilik bankynyň hödürleýän “Cash back”, “Internet-banking”, “Mobil-banking”, “Talyp tölegi”, “Owerdraft”, “Goýum bank karty”, “Maşgala karty” we beýleki hyzmatlary barada www.halkbank.gov.tm resmi web-saýtyndan giňişleýin maglumat alyp bilersiňiz.
TÜRKVISION — 2014: “türk dünýäsiniň altyn sesiniň” eýeleri belli boldy.
Kazanda “Kazan — 2014-nji ýylda türk dünýäsiniň medeni paýtagty” atly çäreleriň ýapylyş dabarasynyň çäklerinde “Turkvision — 2014” II Halkara aýdym bäsleşiginiň final bölegi tamamlandy. Oňa göni ýaýlymda bütin dünýäde 300 million tomaşaçy tomaşa etdi.
Iri telewizion bäsleşige 25 ýurtdan, şol sanda Türkmenistandan, Bosniýa we Gersegowinadan, Makedoniýadan, Ukrainadan, Moldowadan, Gruziýadan, Başgyrdystandan, Tywadan, Özbegistandan, Gyrgyzystandan, Azerbaýjandan, Gazagystandan, Eýrandan, Germaniýadan, Türkiýeden, Tatarystandan aýdymçylar gatnaşdylar.
Emin agzalary “Türk dünýäsiniň altyn sesine” gazagystanly Žanar Dugalowany mynasyp gördüler. Ol 225 ball toplady. Ž. Dugalowa öz ýurdunda giňden tanalyp, aýdym aýdýar, goşgy ýazýar we kinoda surata düşýär.
Bäsleşigiň ikinji orny 201 ses alan tatarystanly aýdymçy Aýdar Süleýman eýeledi. Üçünji ýere 199 ses alan Başgyrdystan Respublikasyna wekilçilik edýän “ZAMAN” etno-şüweleň-taslamasy mynasyp boldy.
25 ýarym finalçydan 15 aýdymçy finala çykdy. Olaryň arasynda öz egin-eşigi bilen haýran galdyran türkmenistanly Züleýha Kakaýewa hem bardy. Alyp baryjynyň “Bularyň näçe agramy bar?” diýen ilkinji sowalyna berlen jogap geň galdyrdy.Görlüp oturylsa, egin-eşikleriň 36 kg agramy bar eken.
Ýarym final we final dünýäniň 40 töweregi teleýaýlymlary tarapyndan alnyp görkezildi.
Bäsleşigiň ýeňijisini we oňa gatnaşan aýdymçylaryň ählisini Tatarystan Respublikasynyň Prezidenti Rustam Minnihamow, TÜRKSOÝ-yň baş sekretary Dýusen Kaseinow we Türkmenistanyň medeniýet ministri Annageldi Garajaýew gutladylar.
Täze ýylda bäsleşik Türkmenistanda geçiriler, çünki “Türk dünýäsiniň medeni paýtagtynyň” hukugy dabaraly ýagdaýda Kazandan Mary şäherine geçirildi.
TÝL 2015: 24-nji tapgyrdan soň gyzykly hasaplamalar.
Her kime birden: Tapgyrda bir duşuşykda 2 gezek tapawutlanyp bilen futbolçy ýok.
Deňlikleriň tapgyry: Tapgyrda 3 duşuşyk deňlik bilen tamamlandy.
Her oýunda 2 gol: Tapgyrda derwezelere 10 pökgi geçirildi.
«Meýdanam, ýeňişem biziňki»: Tapgyrda ýeňişli tamamlanan duşuşyklaryň ikisinde hem ýeňiş ýer eýeleriniň tarapynda boldy.
350-ä ýetip barýar: Şu tapgyrdan soňky 23-nji Milli çempionatymyzda derwezelere jemi 346 gol geçirildi.
Bir derwezä 80 gol: Şu tapgyrdaky şowsuzlykdan soň, möwsümde «Daşoguz» toparynyň derwezesine girizilen pökgüleriň umumy sany 80-e çykdy.
20 tapgyrdan soň: Tapgyrdaky dürs ýerine ýetirilen 11 metrlik jerime urgusy Didar Durdyýewiň möwsümdäki 2-nji dürs jerime urgusydyr. Ol birinji gezek 2-nji tapgyrda dürs jerime urgusyny ýerine ýetiripdi.
«Daşoguzdan» möwsümiň täze antirekordy: «Daşoguz» şu möwsümde ilkinji gezek bassyr 8 duşuşykda utuldy. Ýokary ligada şu möwsümde başga bu görkezijini görkezen topar ýok.
«Bizem bar»: Tapgyrda HTTU bilen «Merwiň» utuk ýitirmegi «Hazynanyň» haýryna boldy. Topar indi 6-njy orun ugrundaky bäsdeşlerinden bary-ýogy bir utuk yzda barýar.
2:2, Mihail Titow 90’.
Wezirgeldiniň ilkinji goly: HTTU-nyň merkezi ýarym goragçysy Wezirgeldi Ylýasow şu möwsümde ilkinji goluny geçirdi.
«Ahal» bir ädim öňde: Tapgyrda «Balkanyň» «Altyn asyrdan» utulmagy bilen «Ahal» 2-nji orun ugrundaky göreşde bir ädim öňe saýlandy.
Myhmançylykda 20 gol: Şu tapgyrdan soňra HTTU myhmançylykda 20 we ondan kän gol geçirden 4-nji topar boldy.
«Ahal» hem 10-dan geçdi: Şu tapgyrdan soňra «Ahal» öz meýdanynda 10 we ondan kän gol geçirden 7-nji topar boldy.
Serdaryň ilkinjileri: Serdar Annaorazowyň şu duşuşykda geçiren goly duşuşygyň ilkinji (we iň soňky), özüniň möwsümdäki ilkinji, «Altyn asyryň» düzümindäki ilkinji goludyr.
Ýeňişleriň arasy üzüldi: «Balkan» bassyr 4 duşuşykda ýeňiş gazanansoň, ahyr utulyş bilen hem didarlaşmaly boldy.
Ýeňiş tapgyry dowam edýär: «Altyn asyr» bassyr 3-nji ýeňşini gazandy.
Ýeňşe barabar deňlik: Bassyr 6 tapgyr bäri ýeňlip gelýän «Energetik» üçin bu tapgyrdaky deňligiň hem gymmaty uludyr.
Üç duşuşykdan soň: «Energetik» 2 – 6 «Aşgabat».
1:1, Gahrymanberdi Çoňkaýew 74’.
Ikinji minutda ilkinji gol: Arslan Ýusubowyň «Şagadam» özüni dürsäp ýetişmänkä geçiren bu goly diňe bir duşuşygyň däl, futbolçynyň özüniň hem möwsümdäki ilkinji goludyr.
«Şagadam» dört 10-y arka atdy: Şu tapgyrdan soň «Şagadam» möwsümde 40 we ondan kän gol geçiren dördünji topar boldy.
Hatara goşuldy: Arslan Ýusubowyň goly bilen «Merw» möwsümde  myhmançylykda 10 we ondan kän gol geçiren 8-nji topar boldy.
Üç duşuşykdan soň: «Şagadam» 3 – 2 «Merw».
TÝL 2015: Iki aýlawyň soňundan sanlar we maglumatlar.
1. Myrat Ýagşyýew, «Balkan», 18 gol;
2. Süleýman Muhadow, «Altyn asyr», 16 gol;
3. Altymyrat Annadurdyýew, «Ahal», 15 gol.
— 6 futbolçy 10 we ondan kän gol geçirdi;
— 18 futbolçy 5 we ondan kän gol geçirdi.
— 5 futbolçynyň 4 goly bar;
— 10 futbolçynyň 3 goly bar;
— 12 futbolçynyň 2 goly bar;
— 30 futbolçynyň 1 goly bar.
— Jemi 75 futbolçy derwezelere pökgi geçirdi.
1. Süleýman Muhadow, 64 gol;
2. Mämmedaly Karadanow, 60 gol;
3. Didar Durdyýew, 49 gol.
Süleýman Muhadow, «Altyn asyr», 5 duşuşykda.
Hemra Amanmämmedow, «Şagadam»; Berdi Şamyradow, «Altyn asyr»; Ahmet Ataýew, «Altyn asyr», her biri 3 duşuşykda.
Didar Durdyýew, «Hazyna»; Myrat Ýagşyýew, «Balkan», her biri 2 duşuşykda.
Altymyrat Annadurdyýew, «Ahal»; Myrat Ýagşyýew, «Balkan», her biri 1 duşuşykda.
Myrat Ýagşyýew, «Balkan», 1 duşuşykda.
1. «Energetik», «Merw», her biri 6 deňlik;
2. «Ahal», «Şagadam», her biri 5 deňlik.
2. 4-nji hem-de 15-nji tapgyrlar, her biri 18 gol.
1. 12-nji tapgyr, 8 gol;
2. 3-nji tapgyr, 9 gol.
1. «Balkan», 43 gol;
2. «Altyn asyr», 42 gol;
3. «Ahal», 36 gol.
1. «Daşoguz», 60 gol;
2. «Energetik», 40 gol;
3. HTTU, 29 gol.
1. «Balkan» 8 — 0 «Daşoguz» (13-nji tapgyr), 8 gol;
2. «Şagadam» 5 — 2 «Daşoguz» (10-njy tapgyr), 7 gol;
3. «Ahal» 6 — 0 «Energetik» (1-nji tapgyr); «Daşoguz» 0 — 6 «Balkan» (2-nji tapgyr), her birinde 6 gol.
1. 13-nji tapgyr, «Balkan» 8 — 0 «Daşoguz»;
2. 1-nji tapgyr, «Ahal» 6 — 0 «Energetik»;
3. 4-nji tapgyr, «Daşoguz» 0 — 6 «Balkan».
1. «Altyn asyr», 19 pökgi;
2. «Ahal», 17 pökgi;
3. «Şagadam», 15 pökgi.
1. «Daşoguz», 33 pökgi;
2. «Energetik», 26 pökgi;
3. HTTU, 18 pökgi.
1. «Altyn asyr», 8 ýeňiş;
2. «Ahal», 5 ýeňiş;
3. «Şagadam», 4 ýeňiş.
1. «Daşoguz», 9 utulyş;
2-3. «Hazyna», «Energetik», ikisi hem 6 utulyş.
1. «Balkan», 28 gol;
2. «Altyn asyr», 23 gol;
3. «Ahal», 19 gol.
1. «Daşoguz», 27 gol;
2. «Energetik», 14 gol;
3. HTTU, 11 gol.
1. «Balkan», 7 ýeňiş;
2-3. «Aşgabat», «Altyn asyr», her biri 6 ýeňiş.
1. «Daşoguz», 7 utulyş;
2-3. «Energetik», HTTU, her biri 4 utulyş.
1. Hemra Amanmämmedow, «Şagadam», 6 sany;
2. Selim Nurmyradow, «Altyn asyr», 3 sany;
3. Myrat Ýagşyýew, «Balkan», 2 sany.
«Altyn asyr», 7 tapgyrda yzygiderli ýeňiş.
«Daşoguz», 7 tapgyrda yzygiderli utulyş.
TÝL – 2015, 15-nji tapgyr: sanlar, çaklamalar.
«Ahal» toparynyň senesi süýşürilen duşuşyklaryndan soňra, Ýokary liganyň duşuşyklary ýene-de doly düzümde dowam edýär. 15-nji tapgyryň duşuşyklarynyň ählisi hem 27-nji iýunda geçiriler. Şeýle-de bolsa,  oýunlaryň Türkmenistanyň futbol federasiýasy tarapyndan düzülen tertipnamada tapgyryň ilkinji duşuşygy hökmünde «Daşoguz» bilen «Hazynanyň» arasyndaky duşuşyk görkezilýär. Şu möwsümde entek ýeňiş gazanyp görmedik ýer eýelerine bu gezek hem 3 utuk gazanmak kyn düşse gerek. Çempionatda umuman şowsuz çykyş edip gelýän-de bolsa, Türkmen döwlet ykdysadyýet we dolandyryş institutynyň topary bassyr iki duşuşykda ýeňiş gazandy. Soňky duşuşygynda bolsa olar çempionlygyň esasy dalaşgärleriniň biri — Türkmenbaşy şäheriniň «Şagadamyny» ýeňlişe sezewar etdiler.
Öňünden hem çaklanylyşy ýaly, duşuşykda ýeňiş artykmaçlygy «Hazynanyň» elinde ýaly görünýär. Eger şeýle bolsa topara 6-njy orna çenli çykmaga mümkinçilik döräp biler. Çünki häzirki wagtda 6-njy we 7-nji orunlary paýlaşýan «Merw» bilen HTTU bu tapgyrda güýçli garşydaşlar bilen duşuşar we olaryň ýeňiş gazanmak mümkinçiligi çäklidir. HTTU-dyr «Merwiň» haýsydyr biriniň oýny deňlik bilen tamamlanaýanda-da «Hazyna» eýeleýän ornuny ýokarlandyrmaga mümkinçilik dörär.
Eger-de ýer eýelerine deňlik bilen oýnamak başartsa, olar şu möwsümdäki 2-nji utugyny gazanar. Ýöne «Daşoguz» ýeňilse welin, bu toparyň bassyr 8-nji ýeňlişi bolar. Şu möwsümde bassyr 8 gezek ýeňlen başga topar ýok.
Şu duşuşykda «Daşoguz» derwezesinden ýekeje pökgi geçirtse, toparyň möwsümde umumy geçirden gollarynyň sany 50-ä çykar. Bu bolsa möwsümdäki ilkinji şeýle netije bolar.
Ýatladýarys: «Daşoguz» bilen «Hazynanyň» arasynda 1-nji aýlawda bolup geçen duşuşykda «Hazyna» 4:0 hasabynda ýeňiş gazandy.
Ýokary ligada ilkinji gezek çykyş edýän «Energetigiň» oýunlaryny şowsuz alyp barýandygyndan ugur alsak, bu duşuşykda ýer eýeleriniň ýeňşine garaşyp bolar. Eger «Aşgabat» ýeňiş gazansa, topara 3-nji orunda ymykly ýerleşmek mümkinçiligi bar.
Eger-de duşuşyk deňlik bilen tamamlansa, bu «Energetigiň» şu möwsümdäki 7-nji deňligi bolar. Ozal hem aýdyşymyz ýaly, şu möwsümde iň köp duşuşygy deňlik bilen tamamlanan topar «Energetikdir». «Aşgabat» bolsa diňe bir duşuşykda deňlik hasap bilen oýnady.
Myhmançylykda geçiren duşuşyklarynyň entek ýekejesinde-de ýeňip görmedik «Energetigiň» janköýerleri bu gezek ýeňşe garaşyp bilermi? Az-da bolsa umyt bar. Ýöne bu ýeňiş toparyň ýaryş sanawyndaky ornuna täsir etmez.
Ýatladýarys: toparlaryň arasynda 1-nji aýlawda geçen duşuşyk 2:1 hasabynda «Aşgabadyň» ýeňşi bilen tamamlanypdy.
«Nebitçiler» bilen «aragatnaşykçylaryň» arasynda geçjek duşuşyk, gürrüňsiz, tapgyryň iň esasy duşuşygy bolar. Başgaça bu duşuşygy ýaryş sanawnamasynyň başyny çekýän toparlaryň duşuşygy diýip hem, iň köp gol geçirmek ugrunda ýaryşýan netijeli hüjümçileriň (Myrat Ýagşyýew — Süleýman Muhadow) duşuşygy hem diýip atlandyryp bileris.
«Altyn asyrdan» tapawutlylykda şu möwsümde öz meýdanynda ýekeje gezek hem ýeňlip görmedik «Balkan» topary bu gezek hem ýeňşe bir ädim ýakyn görünýär. Eger şeýle bolsa, onda «nebitçiler» lider bilen aralygy bir utuga çenli ýygryp biler (häzir «Altyn asyryň» 33, «Balkanyň» 29 utugy bar). Myhmanlar ýeňse welin, «Altyn asyr» iň ýakyn bäsdeşinden 7 utuk öňe saýlanar. Bu bolsa topar şondan soň iki oýunda ýeňläýende-de öňdeligi hiç kime bermez diýildigidir. Ýöne bu ýeňliş «Balkanyň» eýeleýän ornuna täsir etmez. Diňe üçünji orundaky topar bilen utugyny ýakynlaşdyrar.
Şu tapgyrda «Altyn asyr» topary Ýokary ligadaky 210-njy duşuşygyna çykar. «Balkanyň» futbolçylarynyň garşydaş derwezä girizip bilen ýekeje goly toparyň şu möwsümdäki 40-njy pökgüsi bolar. Şeýlelikde, «Balkan» şu çempionatda 40 gol geçiren ilkinji topar bolar.
Eger-de duşuşykda «Balkan» ýeňiş gazansa, ol toparyň bassyr ikinji ýeňşi bolar. «Altyn asyr» ýeňse welin, bu ýeňiş «aragatnaşykçylaryň» yzly-yzyna gazanan dördünji ýeňşi bolar. «Altyn asyryň» öňki iň gowy ýeňiş tapgyry hem 4 oýundyr.
«Balkan» topary şu möwsümde entek öz meýdanynda ýeňlip görenok, «Altyn asyr» bolsa myhmançylykda ýeňlenok. Göreliň, olar bu ýeňilmezliklerini bu duşuşykda hem saklap bilermikä?
Ýatladýarys: toparlaryň arasynda 1-nji aýlawda geçirilen duşuşyk 2:1 hasabynda «Altyn asyryň» ýeňşi bilen tamamlandy.
Şu möwsümde Mary welaýatyna wekilçilik edýän toparlardan enteg-ä ýeňilmedik «Şagadam» özüniň Döwlet Baýramowyny, Tirkiş Orazmuhammedowyny, Annageldi Weliýewini, Meýlis Rizaýewini öňki oýnan toparyna garşy Mara alyp barýar. Ýöne bu duşuşyga öz meýdanynda aňsat-aňsat ýeňilmeýän «Merw» hem ykjam taýýarlyk gören bolsa gerek. Ýeňiş iki topar üçin hem gerek. Ýaryş sanawnamasynda eýeleýän orunlaryny saklap galmak üçin toparlara deňlik heme ýeterlik bolman biler. Häzir «Şagadam» «Aşgabat» topary bilen 3-4-nji, «Merw» bolsa HTTU bilen 6-7-nji orunlary paýlaşýar.
«Merw» topary milli ýaryşlarda 1000-nji pökgini derwezesinden geçirtmäge ýakyn geldi. Häzir milli ýaryşlarda «Merwiň» derwezesinden 999 gol geçirildi.
Ýer eýeleriniň derwezesine giriziljek ýekeje gol «Şagadam» üçin hem gyzykly sany ýüze çykarýar. «Şagadamyň» oýunçylary şu duşuşykda ýekeje gezek tapawutlanyp bilseler, olaryň şu möwsümde myhmançylykda geçiren gollarynyň sany 15-e deň bolar. Bu bolsa şu çempionatdaky iň ýokary görkezijidir (myhmançylykda gol geçirmekde).
«Merw» geçen möwsümde-hä öz meýdanynda «Şagadamdan» ýeňilmedi. Ýöne gyşky arakesme döwründe iň esasy oýunçylarynyň käbirini bu günki myhmanlaryna beren «Merw» şol ýeňilmezligi saklap bilermikä?
Ýatladýarys: toparlaryň arasynda 1-nji aýlawda geçirilen duşuşyk 2:0 hasabynda «Şagadamyň» ýeňşi bilen tamamlandy.
Möwsümiň başynda geçen ýylky çempiondan hem gowy netije görkezip, AFK-nyň Kubogynda toparçalara girmegi başaran «Ahal» topary soňky döwür şowsuzlyklardan halas däl. Ol şu tapgyrda ýene bir şowsuz çykyş edýän topara – HTTU-a myhman bolar. Göräýmäge, «Ahalyň» düzümi HTTU-nyňkydan güýçli. Ýöne 1-nji aýlawda HTTU güýçli garşydaşlaryny garaşylmadyk ýerde ýeňdi oturyberdi we islendik pursatda garaşylmadyk zatlaryň bolup bilýändigini ýene bir ýola görkezdi. HTTU ýene şol ýeňşini gaýtalar diýmek kyn, ýöne bolman hem bilmez. Ýokary liganyň ýaş tälimçileri Guwançmuhammet Öwekow («Ahal») bilen Röwşen Meredow (HTTU) biri-birine belet. Toparlar hem biri-birini gowy tanaýar. Şonuň üçin hem janköýerler bu duşuşygyň tapgyryň iň gyzykly oýunlarynyň biri boljakdygyna ynanýarlar. Duşuşykda gazanylan ýeňiş «Ahalyň» ýaryş sanawnamasynda eýeleýän ornuny ýokarlandyryp biler, ýöne diňe «Aşgabatdyr» «Şagadamyň» haýsydyr biri ýeňläýen halatynda. «Ahal» HTTU-dan ýene-de asgyn gelse welin, häzirki eýeleýän 5-nji ornuny gidermez. HTTU «Ahal» bilen arany diňe 3 utuga çenli ýygryp biler.
Ýene bir gezek ýatladýarys: toparlaryň arasynda 1-nji aýlawda bolan duşuşykda HTTU 1:0 hasabynda ýeňiş gazandy.
TÝL – 2015, 16-njy tapgyrdan soň, gyzykly hasaplamalar.
Artykmaçlyk ýer eýelerinde: tapgyrda geçirilen 5 duşuşygyň 4-sinde ýer eýeleri, birinde myhmanlar ýeňiş gazandy.
Tapawutlananlar 70: Şu tapgyrdan soň, möwsümde derwezelere pökgi geçiren futbolçylaryň sany 70-e çykdy.
6 futbolçy 10-a ýetdi: Şu tapgyrda Guwanç Abylow («Hazyna») bilen Altymyrat Annadurdyýewiň («Ahal») 2 gol geçirmegi netijesinde, möwsümde 10 we ondan kän gol geçiren futbolçylaryň sany 6-a ýetdi.
Indi iki tapgyr bäri: Ýokary ligada geçirilýän duşuşyklarda indi iki tapgyr bäri deňlik bilen tamamlanan duşuşyk ýok.
5 duşuşykda 13 gol: Tapgyrda derwezelere 13 pökgi girizilipdir. Mundan göni 10 tapgyr ozal hem – 6-njy tapgyr hem 13 bilen tamamlanypdy.
Gollar artmak bilen: Şu tapgyrdan, soň möwsümde 20-den kän gol geçiren toparlaryň hem, geçirden toparlaryň hem sany 6-a deň boldy.
Ýekeje: Tapgyrda 13 goldan diňe ýekejesi 11 metrlik jerime urgusyndan geçirildi.
Astanowlaryň tapgyry: Tapgyr doganlar Astanowlaryň öz toparlaryna ýeňiş getirendikleri bilen hem aýratynlyga eýedir. Umytjan Astanow «Altyn asyra», jigisi Muhammet Astanow HTTU-a ýeňiş getirdi.
2-1 - 45+1' Guwanc Abylow.
Diňe duşuşykda däl: Azat Orazmuhammedowyň «Merwiň» futbolçylaryny we janköýerlerini ruhlandyran goly diňe duşuşykdaky däl, futbolçynyň şu möwsümdäki hem ilkinji goludyr.
Ýeňişlerden gelen deňlik: Mundan 8 tapgyr ozal Baýramalyda geçirilen duşuşykda «Merw» hem «Hazynany» edil şu hasap bilen ýeňipdi.
Ýaşyl meýdanda 760-njy gezek: Bu duşuşyk «Merw» toparynyň milli ýaryşlardaky 760-njy duşuşygy hökmünde taryha girdi.
Müň bir gije däl, müň bir gol: Şu duşuşykdan soň, «Merwiň»  milli ýaryşlarda derwezesinden geçirden gollarynyň sany müňden geçdi, has takygy, 1001 gol boldy.
Ýene bir 20-likçi: Ahyrsoňy «Hazyna-da» şu möwsümde 20 gol geçiren toparlaryň sanawyna goşuldy. Ol bu sanawa 6-njy topar bolup goşuldy.
13 tapgyr soň: Guwanç Abylow duşuşykda ajaýyp oýun görkezip, garşydaş derwezä 2 pökgini girizmegi başardy. Ýöne futbolçynyň bu başarnygy ilkinji gezek däl. Ol mundan öň 3-nji tapgyrda «Ahalyň» derwezesine hem 2 gol geçiripdi.
«Hazyna» ?—? «Merw»: Iki aýlawdan soň «Hazyna» 3-3 «Merw».
- 76' Umytjan Astanow.
Ikinji gezek şol bir hasap: «Altyn asyr» «Aşgabady» eýýäm ikinji gezek şol bir hasap (1-0) bilen ýeňdi.
110-njy duşuşyk: «Altyn asyr» şu tapgyrda Ýokary ligadaky 110-njy duşuşygyny geçirdi.
Iň ýakyn bäsdeşden 10 utuk öňde: Geçen ýylky çempion entek ikinji aýlaw hem tamamlanmak, ýaryş tertibindäki iň ýakyn bäsdeşinden 10 utuk öňe geçdi. Indi «aragatnaşykçylaryň» yzyndan ýetip, çempionlygy almak kyn bolsa gerek.
«Altyn asyr» ? — ? «Aşgabat»: Iki aýlawdan soň «Altyn asyr» 2-0 «Aşgabat».
1-2 - 47' Muhammed Astanow.
Tas-kem 3 ýyldan soň: Biziň geçiren gözleglerimize görä, HTTU «Şagadamy» Türkmenbaşy şäherinde iň soňky gezek 2012-nji ýylyň 31-nji iýulynda ýeňip görüpdir. Şonda ýeňiş goly şu wagtda «Şagadamda» oýnaýan Hemra Amanmämmedowdan gelipdir. Diýmek, Hemra HTTU-nyň düzüminde «Şagadama», «Şagadamyň» düzüminde HTTU-a gol geçiren az sanly oýunçylaryň biridir.
Bassyr iki tapgyrda tapawutlaýnar: Gürrüň Pirmyrat Sultanow barada barýar. Nurýagdy Muhammedow bilen birlikde HTTU-nyň hüjüm ýüküni esasan öz egninde çekýän Pirmyrat bassyr iki tapgyr bäri gol geçirip gelýär.
Duşuşykda-da, möwsümde-de: Muhammet Astanowyň goly diňe HTTU-nyň duşuşykdaky ikinji goly däl-de, özüniň hem möwsümdäki ikinji goludyr.
Ikisi hem myhmançylykda: HTTU bilen «Şagadamyň» özara duşuşyklarynda iki topar hem şol bilen hasap bilen myhmançylykda ýeňiş gazandy.
640-njy duşuşyk: Şowsuz tamamlanan hem bolsa, bu duşuşyk «Şagadamyň» Ýokary ligadaky 640-njy duşuşygydyr.
Hemra top beriň, soňam serediň: Şu möwsümiň penaltyçysy Hemra Amanmämmedow möwsümdäki 6-njy penaltisini dürs geçirdi.
Eýýäm 3 tapgyr bäri: Möwsümiň başynda ilkinji üçlüge dalaşgär görkezilen hem bolsa, «Şagadam» eýýäm 3 tapgyr bäri ýeňlip gelýär. Bu bolsa toparyň şu möwsümdäki iň erbet görkezijisidir.
3-1 - 61' Altymyrat Annadurdyýew.
Geçen ýylky ornuna ýakynlaşýar: Ahyry «Ahal» ýaryş tertipnamasynda 3-nji orna geçip, utuk sanyny hem ikinji orundaky «Balkan» bilen deňledi.
Şägirt halypasyndan ozdurdy: Aly Gurbany (häzir «Balkanyň» baş tälimçisi) bilen Guwançmuhammet Öwekow (häzir «Ahalyň» tälimçisi) geçen möwsümiň ahyrlaryna çenli bileje «Ahala» tälim beripdiler. Şonuň üçin hem bu ýyl «Ahal» bilen AFK-nyň kubogyna çenli baryp gelen Guwanç Aly Gurbanydan kän zat öwrenendir diýsek, ýalňyş bolmaz. Ýöne bu duşuşykda şägirt halypasyndan ozdurdy we kär ýitmeýändigini subut etdi.
Hamraýew başyny başlady: Ol diňe duşuşykdaky däl, özüniň şu möwsümdäki hem ilkinji goluny derwezä geçirdi.
Gollar we gazanylýan utuklaryň sany deň: «Ahal» soňky iki duşuşygynda hem garşydaş derwezelere 3 gol geçirdi.
Altymyrat gaýdyp gelýär: Birnäçe tapgyryň ümsümliginden soňra, ýene-de öz oýuna gaýdyp gelen Altymyrat Annadurdyýew, eýýäm, ikinji duşuşygynda 2 goldan geçirip gelýär.
Ikinjiligi gidermäge ýakyn: Mundan birnäçe tapgyr öň «Altyn asyr» bilen hem arany has ýygran «nebitçiler» bassyr iki tapgyr bäri ýeňlip gelýärler.
«Balkanda» Begenç bar: Begenç Annagurbanow («Balkan») «Ahal» bilen bolan duşuşyklaryň ikisinde-de tapawutlandy.
2-0 - 41' Kerim Hojaberdiýew.
Ikinji ýeňiş: Şeýlelikde, «Energetik» şu möwsümde gazanan ýeňişleriniň ikisini hem öz meýdanynda gazandy.
Kerim iň gowusy: Kerim Hojaberdiýew «Daşoguz» bilen bolan duşuşyklaryň ikisinde-de tapawutlandy.
«Energetik» ? — ? «Daşoguz»: Iki aýlawdan soň «Energetik» 3-1 «Daşoguz».
TÝL – 2015, 17-nji tapgyryň duşuşyklary: çaklamalar, maglumatlar.
17-nji tapgyryň duşuşyklary Halkara türkmen-türk uniwersitetiniň futbol meýdanynda geçiriljek HTTU — «Merw» duşuşygy bilen başlar. Häzirki wagtda deň utuk bilen 6-njy orny paýlaşýan bu toparlaryň güýji biri-biri bilen deňeçer. Hatda Maryda geçirilen duşuşyklarda «Merwiň», Aşgabatdaky oýunlarda bolsa HTTU-nyň rüstem gelýändigini birnäçe ýola gördük. Şu duşuşykda hem toparlaryň ikisine-de deňeçer baha berilýär. Hatda toparlaryň arasynda 1-nji aýlawda bolan duşuşyk hem 1:1-lik deňlik bilen tamamlanypdy. Şonuň üçin oýnuň deňlik bilen tamamlanmagam ahmal. Eger toparlaryň haýsydyr biri ýeňse, 6-njy orunda ymykly ýerleşip biler. Ýeňlen topara bolsa 7-nji orny hem ýitirmek howpy abanýar. Çünki «Hazyna» HTTU-dyr «Merwden» bary-ýogy bir utuk yzda gelýär.
Mahlasy, HTTU — «Merw» duşuşygy hem-ä 6-njy orna ymykly geçmegiň, hem-de 7-nji orny elden bermezligiň söweşi bolar. Göreliň, bu söweşde kim üstün çykarka?
Tapgyrda Ýokary ligada ilkinji gezek çykyş edýän toparlar «Energetik» bilen «Hazyna» ýene bir ýola güýç synanyşýar. «Energetik» geçen ýyl ýurdumyz boýunça 1-nji liganyň çempiony bolan hem bolsa, Ýokary ligada «Hazyna» ondan üstün görünýär. Hatda bu «täzejeleriň» arasynda Aşgabatda bolan duşuşykda «ykdysadyýetçiler» 4:1 hasabynda ýeňiş gazanypdylar. Ýöne «Energetigiň» hem öz meýdanynda örän gowy oýun görkezýändigini ýatdan çykarmaly däl. Şonuň üçin bu duşuşykdan deňlige hem garaşyp bolar.
Elbetde, ýeňiş toparlaryň ikisine-de gerek. Ýöne ýeňiş gazanyp biläýen ýagdaýynda «Hazynanyň» ýaryş tertibindäki eýeleýän ornuny ýokary galdyrmaga mümkinçiligi bar. «Hazyna» ýokary galýarmy, ýa «Energetik» oňa ýakynlaşýarmy, bu diňe oýundan soň belli bolar.
Gürrüňsiz, «Altyn asyr» rüstem görünýär. Ýöne «Daşoguzyň» öz meýdanynda geçen saparky bolan oýunda «Hazynany» ýeňip, janköýerlerini begendirendigini hem ýatdan çykarmaly däl. Şonuň üçin «aragatnaşykçylar» bu oýuna çyny bilen ýapyşyp, garaşylýan ýeňşi gazanmak we çempionlyk üçin has ynamly ädimler bilen öňe gitmek üçin çynlakaý taýýarlansalar we oýnasalar gowy bolar.
Toparlaryň arasynda 1-nji aýlawda Aşgabatda bolan duşuşykda «Altyn asyr» jogapsyz pökgüleriň 4-si bilen ýeňiş gazanypdy. Eger ýene şeýle oýun görkezip bilseler, Süleýman Muhadow ýaly bombardirlik üçin ýaryşýan hüjümçilere oňat mümkinçilik bar.
Bu toparlaryň aýratynlygy biriniň güýçlenen wagty, beýlekisiniň asgynlaýandygydyr. Mysal üçin, öňräkki tapgyrlarda «Ahal» birnäçe tapgyr şowsuz çykyş etdi. Şol mahallar «Aşgabat» şowly oýunlary bilen 3-nji orna çenli çykdy. Geçen tapgyrda bolsa 3-nji orna «Ahal» geçdi. Diýmek 3-nji orun üçin ýaryş dowam edýär. «Ahal» bilen «Aşgabadyň» arasynda bary-ýogy ýekeje utuk tapawut bar.
Kim güýçli? «Aşgabatmy», «Ahal»? Muny diňe oýunda aýdyp bolar? Ýöne 1-nji aýlawda-ha 1:0 hasabynda «Ahal» ýeňipdi.
Başgaça, Balkan derbisi. Birnäçe tapgyr bäri şowsuz çykyş edip gelýän «Şagadam» bu gezek myhmançylykda şol şowsuzlykdan gutulyp bilermikä? Ýöne «Balkan» Ýokary ligada öz öýünde iň gowy çykyş edýän topar. Şu oýunda hem «Balkan» rüstem görünýär diýsek, ýalňyş bolmasa gerek! Ýöne 1-nji aýlawda Türkmenbaşy şäherinde bolan duşuşyk 2:2 hasabyndaky deňlik bilen tamamlanypdy. Belki ýene şoňa meňzeş deňlik bolup biler.
Eger «Balkan» ýeňiş gazansa, 2-nji orunda galyp biler. Deňlik ýer eýeleri üçin howply. Çünki «Ahal» «Balkan» bilen utuklaryny deňledi. «Şagadam» ýeňse welin, «kenarlylar» ýaryş tertibindäki ornuny üýtgedip bilmeselerem, «Aşgabat» bilen arany ýygryp bilerler.
TÝL – 2015, 18-nji tapgyryň duşuşyklaryndan soň gyzykly hasaplamalar.
Ýene şol san: Tapgyrda 13 gol bar. Şeýlelikde Ýokary liganyň ikinji aýlawynyň soňky 3 duşuşygynyň 3-sinde-de derwezelere 13 gol girdi.
Ýer eýeleri rüstem: Iki duşuşygy deňlik bilen tamamlanan tapgyrda 3 oýunda ýer eýeleri ýeňiş gazandy.
Iki aýlawda-da: Şu tapgyrda iki duşuşyk 4:0 hasabynda tamamlandy. Täsin tarapy «Altyn asyr» bilen «Energetigiň» hem-de «Ahal» bilen «Daşoguzyň» arasynda birinji aýlawda bolan duşuşyklaryň ikisi hem 4:1 hasabynda «Altyn asyrdyr» «Ahalyň» peýdasyna tamamlanypdy.
Möwsümiň deň ýarynda ilkinji gol: HTTU-ny tä iň soňky sekuntlara çenli ýeňşe umytlandyran go, aslynda, Azat Şamyradowyň şu möwsümde derwezelere geçiren ilkinji goludyr.
Deňligi getiren ilkinji gol: Geçen möwsümiň ikinji ýarymynda HTTU-nyň gorag bölüminde oýnan Kemal Gurbanow şu möwsümdäki ilkinji goluny geçen ýylky toparynyň derwezesine girizdi.
Üstünlik HTTU-da: Ýokary liganyň «talyplar derbisinde» üstünlik HTTU-nyň tarapynda. Iki duşuşykdan soň, «Hazyna» 1-3 HTTU.
Ýokary ligada 670-nji oýun: Şu tapgyrda «Merw» Ýokary ligadaky 670-nji duşuşygyny geçirdi.
1000-e 10 ädim galdy: Ilýa Tamurkiniň şu duşuşykdaky goly «Merwiň» Ýokary liga taryhyndaky 990-njy goly boldy.
640: Şol bir wagtyň özünde Ilýanyň bu goly Ýokary ligada «Balkanyň» derwezesine girizilen 640-njy gol boldy.
Ýene 1:1: «Balkan» toparynyň soňky geçiren 2 duşuşygy hem 1:1 hasabyndaky deňlik bilen tamamlandy.
5 oýunda 5 gol: «Balkan» soňky 5 duşuşykdan bäri 1-den artyk gol salyp bilenok.
«Şagadam» beýgeldi: «Şagadam» topary «Aşgabady» bir basgançak aşak düşürip, 4-nji orna geçdi.
3-nji 45-likçi Hemra: Hemra Amanmämmedow soňky 3 möwsümde 45 we ondan kän gol geçiren 4-nji futbolçy boldy. Soňky 3 möwsümdäki netijeleri alanyňda Süleýman Muhadowyň 64, Mämmedaly Karadanowyň 60, Didar Durdyýewiň 49 goly bar.
«Aşgabadyň» şowsuz duşuşyklary: «Aşgabat» bassyr 3 duşuşykda utuldy. Bu bolsa toparyň şu möwsümde görkezen iň pes netijesidir.
Altymyrat 3-nji 15-likçi: Altymyrat Annadurdyýew şu möwsümde 15 we ondan kän geçiren 3-nji futbolçy boldy.
Begli bolsa 5-nji 3-lükçi: Begli Meredow şu möwsümde bir oýunda 3 gol geçiren futbolçylaryň sanawyna 5-nji bolup goşuldy.
18 oýunda: Şu duşuşykdan soňra «Daşoguz» futbol toparynyň derwezesinden diňe şu möwsümde geçirilen pökgüleriň sany 60-a çykdy.
Ýeňiş tapgyry dowam edýär: «Ahal» bassyr 4-nji ýeňşini gazandy.
Ahmet Ataýew 42’ 90+3.
18 oýunda 10 gezek: «Energetik» Ýokary ligadaky taryhynda 10-njy gezek ýeňildi.
60 bolmasa-da: Şu duşuşykdan soňra «Energetigiň» Ýokary ligada derwezesine geçirden goly 40-a çykdy.
Selim öz oýnuna dolanýar: Selim Nurmyradow şu möwsümde ilkinji gezek bir oýunda 2 gol geçirdi.
Möwsümde iň gowy netije: «Altyn asyr» bassyr 7-nji ýeňşini gazandy.
Kapitan hemmelere görelde: Ahmet Ataýew bassyr iki duşuşykda 2 gol geçirip gelýär. Tejribeli ýarym goragçynyň şu möwsümdäki jemi amala aşyran dubllarynyň sany bolsa 3-e çykdy. Has gyzykly tarapy bolsa, ol şol dubllaryň 3-sinem soňky 4 tapgyrda amala aşyrdy.
Türkmenistanyň futbol boýunça çempionatynyň ýokary ligasynyň ähli täzeliklerini Line-de yzarlaň.
TÝL – 2015: 19-njy tapgyryň duşuşyklaryndan öň käbir çaklamalar, sanlar, maglumatlar.
Ýokary liganyň 3-nji aýlawy 8-nji awgustda HTTU bilen «Balkanyň» arasyndaky duşuşyk bilen başlanar. Mundan iki ýyl öňki iň möhüm duşuşyk ähmiýetini biraz ýitiren HTTU — «Balkan» duşuşygynda kimiň has rüstemdigini çaklamak kyn. Ýöne soňky 2 ýyl bäri HTTU-nyň öz meýdanynda «Balkandan» asgyn gelmeýändigini aýdyp bileris.
Ýeňiş bolsa toparlaryň ikisi üçin hem möhüm. Şol sanda utulyş howply. Sebäbi häzir ýaryş tertibiniň 6-njy basgançagyndaky HTTU bilen 7-nji basgançakdaky «Hazynanyň» arasynda bary-ýogy 1 utuk tapawut bar. Edil şonuň ýaly hem 3-nji aýlawa 3-nji orundan girişjek «Balkan» 4-nji orundaky «Şagadamdan» bary-ýogy 2 utuk öňde. Üstesine «Şagadam» bu tapgyrda Ýokary liganyň iň ejiz toparlarynyň biri hasaplanylýan «Daşoguz» bilen duşuşýar. Diňe şu sanlaryň özi hem duşuşygyň juda çekeleşikli geçjekdigini aýdyň görkezýär.
Şu duşuşyk «Balkan» üçin ýubileý duşuşyk bolar. Çünki «nebitçiler» Halkara türkmen-türk uniwersitetiniň meýdanynda Ýokary ligadaky 670-nji duşuşygyny geçirerler.
Duşuşykda derwezelere giriziljek pökgüler barada hem käbir sanlara ýüzlenip bolar. Mysal üçin, HTTU bilen «Merw» şu tapgyrda ýekeje gol geçirse, onda bu toparlar şu ýylky çempionatda garşydaş derwezelere 20 we ondan kän gol geçiren 7-nji hem-de 8-nji toparlarlar bolar. HTTU öz derwezesine ýekeje gol geçirtse welin, şu çempionatda 30 gol geçirden 3-nji topar bolar. Bu «ýaryşyň» birinji basgançagynda «Daşoguz» (60 gol geçirden) we «Energetik» (40 gol geçirden) toparlary bar.
Ýokarda-da aýdyşymyz ýaly, HTTU soňky 2 ýyl bäri öz meýdanynda «Balkandan» ýeňlenok. Toparlaryň şu möwsümiň birinji tapgyryndaky duşuşygynda-da HTTU 1:0 hasaby bilen üstün çykdy. Ýöne Balkanabatdaky duşuşykda «nebitçiler» «talyplary» jogapsyz pökgüleriň dördüsi bilen ýeňlişe sezewar etdiler.
«Ahal» bilen «Energetigiň» duşuşygy hakynda gürrüň açylanda, 1-nji tapgyrdaky 6:0 hasaby biygtyýar ýadyňa düşýär. Hawa, şol wagt Türkmenistanyň adyndan AFK-nyň Kubogynda çykyş edip ýören «Ahal-a» möwsüme juda şowly, Ýokary liganyň täze wekili, entek tejribesiz «Energetik» bolsa, garaşylyşyndan hem beter şowsuzlyk bilen başlapdy. Ýene şol duşuşyga meňzeş oýun bolarmyka ýa-da Türkmenistanyň Kubogynda nobatdaky tapgyra çykyp, şu ýyl myhmançylykda ilkinji gezek ýeňiş gazanyp gören, şol ýeňişdenem ruhlanan «Energetik» garaşylmadyk oýnuny görkezip bilermikä? Her niçigem bolsa, «Energetigiň» ýeňşine garaşmag-a kyn. Eger «Ahal» öňki ýaly gowy oýun görkezip bilse, soňky 3-4 tapgyrdaky gollary bilen iň netijeli hüjümçileriň sanawynda 3-nji orna çenli çykan Altymyrat Annadurdyýewe bu sanawyň lideri bolmaga-da mümkinçilik bar.
Indi käbir sanlara nazar aýlalyň! «Ahal» häzir 10 utuk aratapawut bilen ýaryş tertibiniň lideri «Altyn asyrdan» yzda barýan hem bolsa, bu tapgyrdaky deňlik ýa-da utulyş bilen eýeleýän ornuny gidirmez. Sebäbi 3-nji orundaky «Balkan» bilen «Ahalyň» gazanan utuklarynyň arasynda 4 utuk tapawut bar (35 – 31). Edil şonuň ýaly hem ýeňläýen-de «Energetik» 9-njy orundaky ýerini «gorap biler». Ýaryş tertibiniň iň soňky ornunda barýan «Daşoguza» «Energetigiň» yzyndan ýetmek üçin «Daşoguzyň-a» 3 gezek ýeňmegi, «Energetigiňem» şonça gezek utulmagy gerek.
Eger duşuşyk «Ahalyň» peýdasyna tamamlansa, onda bu ýeňiş «Ahalyň» Ýokary ligadaky 150-nji ýeňşi hökmünde taryha girer. Galyberse-de, bu ýeňiş «Ahalyň» yzygider gazanan 5-nji ýeňşi bolar. Toparyň şu tapgyrda «Energetigiň» derwezesine bary-ýogy ýekeje pökgi geçirmegi bilen, «Ahal» şu möwsümde öz meýdanynda 20 we ondan hem kän gol geçiren 3-nji topar bolar.
Gürrüňsiz, artykmaçlyk, «Ahalyň» tarapynda. Ýöne bu Guwançmuhammet Öwekowyň şägirtleriniň arkaýynlaşmalydygyny aňlatmaýar. Toparlaryň arasynda şu möwsümiň 10-njy tapgyrynda, Baýramalyda bolan duşuşygy ýatlalyň! Şol oýun 1:1 hasabyndaky deňlik bilen tamamlanypdy...
9-njy awgustda boljak duşuşyklar ýaryş tertibiniň lideri «Altyn asyr» bilen «Hazynanyň» arasyndaky duşuşyk bilen başlar. «Hazyna» tomusky arakesmede düzümini güýçlendirenem bolsa, rüstemlik we artykmaçlyk ýene-de «Altyn asyryň» elinde ýaly görünýär. «Altyn asyr» ýaly güýçli düzümdäki toparyň Ýokary liganyň täze wekilinden ýeňiljekdigini çaklamagam kyn.
Bu sözlerimiz «Hazyna» göwnüýetmezçilik däl. Toparda Guwanç Abylow ýaly güýçli ýarym goragçynyň bardygy nämä degmeýär. Bize mälim bolan maglumatlara görä, Gurban Annaýew hem indi «Hazynanyň» düzüminde. Gurban esasy hüjümçi Didar Durdyýewiň ýokdugyny bildirmese gerek. Belki, «Merw», «Şagadam» ýaly güýçli toparlary ýeňmegi başaran «Hazyna» garaşylýanyndan has gowy oýun görkezip biler. Muny bize diňe oýun we wagt aýdyp bilse gerek.
Şeýle-de bolsa utulyş «Hazyna» üçin howply. Ýaryş tertibine ser salanymyzda 7-nji orundaky «Hazynanyň» 23, 8-nji orundaky «Merwiň» bolsa 21 utugynyň bardygyny görýäris. Üstesine, «Merw» bu tapgyrdaky duşuşygy öz meýdanynda geçirer. «Merw» öz meýdanynda aňsat-aňsat ýeňilmeýän toparlaryň biri.
Edil ýeňiş ýaly, garşydaş derwezä, bolmanda, bir pökgi girizip galmak hem «Hazyna» üçin möhüm. Çünki ady «Hazyna» bolsa-da, myhmançylykda garşydaş derwezelere gol geçirmekde toparyň hüjüm «hazynasy» ýetmezçilik edýär. Eger şu tapgyrda «ykdysadyýetçiler» «aragatnaşykçylaryň» derwezesine ýekeje gol girizip bilse, onda «Hazyna» şu möwsümde 10 we ondan kän gol geçiren 7-nji topar bolar.
«Altyn asyr» bilen «Hazynanyň» arasynda şu möwsümde olan duşuşyklaryň netijesi artykmaçlygyň «Altyn asyryň» elindedigini ýene bir gezek görkezýär. Toparlaryň arasynda 1-nji tapgyrda bolan duşuşyk 2:0, 10-njy tapgyrda bolan duşuşyk 2:1 hasabynda «aragatnaşykçylaryň» peýdasyna tamamlandy.
Şu duşuşyk hem tapgyryň köp golly duşuşyklarynyň biri bolsa gerek. Birinji, ikinji aýlawlarda garşydaşlarynyň gol hazynasynyň «baýamagyna ýardam eden» «Daşoguz» bilen «Şagadam» 1-nji tapgyrda 0:4 hasabynda oýun geçiripdiler. 10-njy tapgyrdaky duşuşyk hem 5:2 hasabynda «kenarlylaryň» peýdasyna tamamlanypdy. Myhmançylykda oýnaýan hem bolsa, ýeňiş «Şagadama» suw, howa ýaly zerur. Sebäbi 4-nji orunda ýerleşen «Şagadam» bilen 5-nji orundaky «Aşgabadyň» arasynda bary-ýogy ýekeje utuk tapawut bar. Käbir çeşmelerde, «Şagadamyň» we «Ahalyň» düzümine daşary ýurtlardan oýunçylaryň goşulandygy aýdylýar. Belki, şu duşuşykda daşary ýurtly futbolçylaryň oýunlaryna hem tomaşa edip bileris.
Edil häzirki ýagdaý-da «Aşgabat» «Merwden» 3 basgançak ýokarda barýar. Toparlaryň arasyndaky utuk tapawudy bolsa 7. Ýöne «Merw» öz meýdanynda «Aşgabady» ýeňip biljek topar. 1-nji tapgyrda duşuşygyň soňky minutlarynda geçirilen gollar bilen gazanylan ýeňiş ýadymyzda galypdyr. Belki ýene-de şeýle bolar, belki-de başgaçarak, ýöne «Merwiň» bu oýunda hem ýeňilmejekdigini çaklap bileris. Ýöne diňe çaklap bileris, anyk aýtmak kyn. Sebäbi 5-nji orunda barýan hem bolsa, «Aşgabat» Ýokary liganyň iň güýçli toparlarynyň biri. Birnäçe ýyllap, Russiýanyň «Rubininde», «Rostowynda», Ukrainada, Türkiýede, Moldowada tejribe toplan, häzir bolsa Watan goraýan hüjümçi Wahyt Orazsähedowyň hem «Aşgabadyň» düzümine goşulandygy baradaky maglumatlar bar. Her niçik hem bolsa, bu duşuşygyň tapgyrdaky iň gyzykly oýunlaryň biri boljakdygyna ynanyp bileris.
TÝL — 2015: 20-nji TAPGYRYŇ DUŞUŞYKLARYNDAN SOŇRA GYZYKLY HASAPLAMALAR.
80 futbolçy tapawutlandy: Şu möwsümde gol geçiren oýunçylaryň sany 80-e çykdy.
Dört möwsüm boýunça: Şu tapgyrdan soňky soňky dört möwsümde (2012 — 2015, 20-nji tapgyrdan soň) Ýokary ligada 1 oýunçy 70 we ondan kän, 3 oýunçy 60 we ondan kän, 5 oýunçy 50 we ondan kän, 8 oýunçy 40 we ondan kän, 11 oýunçy 30 we ondan kän, 23 oýunçy 20 we ondan kän, 53 oýunçy 10 we ondan kän gol geçirdi.
Derwezerde 15 pökgi: Tapgyrda derwezelere 15 gol geçirildi.
Myhmanlar — tapgyryň eýeleri: Tapgyrda 3 duşuşykda myhmanlar ýeňiş gazandy, diňe bir duşuşyk öý eýeleriniň ýeňşi bilen tamamlandy. Bir duşuşykda bolsa toparlar deňme-deňlik bilen oýnadylar.
Gollar: Guwanç Abylow (pen), Didar Durdyýew — Myrat Ýagşyýew, Aleksandr Boliýan, Serdaraly Ataýew.
Ýagşyýew ýene öňdebaryjy: Tapgyrda «Hazynanyň» derwezesinden bir pökgi geçren Myrat Ýagşyýew iň netijeli hüjümçileriň ýaryşyndaky esasy bäsdeşleri Süleýman Muhadow («Altyn asyr») bilen Altymyrat Annadurdyýewden («Ahal») biraz-da bolsa ara açdy. Indi Myrat Ýagşyýewiň şu möwsümde geçiren gollarynyň sany 19-a çykdy. Ýöne bu görkeziji geçen ýylkydan has gowy. Geçen ýyl 20 tapgyrdan soň, möwsümiň iň netijeli futbolçysy Aleksandr Boliýanyň («Şagadamda» çykyş etdi) 14 goly bardy.
«Altyn asyr» bilen «Ahalyň» deňligi «Balkana» peýda getirdi: Şu tapgyrdan soň, Balkan bilen Ahalyň arasynda 2 utuk galdy. Indi «Ahal» 39, «Balkan» bolsa  37 utukda.
«Balkanyň» ýubileý ýeňşi: «BALKAN» ÝOKARY LIGADAKY 400-NJI ÝEŇŞINI GAZANDY.
Ýokary ligada 20-nji duşuşyk: Şu tapgyrda «Hazyna» Ýokary ligada 20-nji duşuşygyny geçirdi.
20-nji duşuşykda 10-njy utulyş: Şu tapgyrda «Hazyna» 10-njy gezek garşydaşlaryndan asgyn geldi.
20-nji duşuşygyň ýene bir «gowy däl» habary: Şu duşuşykda öz derwezesine geçirden 3 golundan soňra, «Hazyna» möwsümde derwezesine 30 we ondan kän gol geçirden 4-nji topar boldy.
«Hazyna» 5-nji 10-lukçy: Şu tapgyrdan soň «Hazyna» möwsümde öz meýdanynda derwezesine 10 we ondan kän gol geçirden 5-nji topar boldy. Topar şu duşuşykdan soň öz meýdanynda derwezesine jemi 12 gol geçirtdi.
«Hazynada» Abylow bar: Guwanç Abylow soňky iki tapgyryň ikisinde-de 11 metrlik jerime urgusyny ýerine ýetirmeli boldy. Tejribeli ýarym goragçy bularyň ikisini hem dürs ýerine ýetirdi.
Gol: Ruslan Kurbanow (pen).
Ýokary ligada 270-nji oýun: Şu tapgyrda «Aşgabat» Ýokary ligadaky 270-nji duşuşygyny geçirdi.
Ýene «Aşgabat»: Şu möwsümde HTTU bilen «Aşgabadyň» arasynda geçirilen duşuşyklaryň üçüsinde-de «Aşgabat» ýeňiş gazandy.
Gollar: Kerim Hojaberdiýew — Azat Garajaýew, Hydyr Ýakubow, Annageldi Weliýew.
TÝL — 2015: 21-nji TAPGYRYŇ DUŞUŞYKLARYNDAN ÖŇ KÄBIR SANLAR, MAGLUMATLAR.
Üçünji tapgyrda enteg-ä diňe ýeňlip gelýän iki toparyň duşuşygynda köp sanly janköýerler ýaly, biz hem HTTU-nyň ýeňşine garaşýarys. Çünki möwsümiň netijelerine seredeniňde-de «Daşoguzyň» HTTU-a görä-de şowsuz çykyş edýändigini görmek kyn däl. Ýöne «talyplaryň» duşuşykda has köp gol geçirmegine (azyndan 3 gol) garaşyp bolarmy? Dogry, «Daşoguz» HTTU bilen 3-nji tapgyrda duşuşan «Daşoguz» däl. Şol duşuşykda HTTU myhmanlaryny Dawid Sarkisowyň 6-njy minutdaky ýeketäk goly bilen juda kyn ýeňipdi. Ondan soň «demirgazyklylar» düzüminden käbir güýçli oýunçylaryny ýitirdiler we güýçli toparlaryň gol maşynyna öwrülip başladylar. Ýöne geçen tapgyrda «Merw» bilen bolan duşuşyk «Daşoguzyň» üçünji aýlawa ýene biraz güýçlenip gelendigini görkezdi. Toparyň ýatdan çykmajak hüjümçisi Hamza Allamow bolsa ýene-de topardaşlaryna kömek edýär.
Hemmeleriň garaşyşy ýaly, duşuşykda ýer eýeleri — HTTU ýeňiş gazansa, topar 6-njy basgançakdaky ornuny has berkidip biler. Ondan ýokary galmaga entek mümkinçilik ýok. Çünki ýokary ligadaky toparlaryň ilkinji bäşligi bilen ikinji bäşliginiň arasy şeýle bir üzüldi welin, 5-nji orundaky topar bilen 6-njy orundaky toparyň arasynda 10 utuk bar. Ruslan Kurbanowyň tas ähli tapgyrlarda diýen ýaly derwezelere geçirýän pökgüleri, üçünji aýlawda Wahyt Orazsähedow ýaly türkmen futbolynyň ýetişdiren zehininiň topara goşulmagy bilen, şowly çykyş edip gelýän «Aşgabadyň» bolsa 4 duşuşykda ýeňlip, 5-njy basgançakdaky ornuny HTTU-a ýa-da «Merwe» berjekdigine ynanmak juda kyn. Eger ýeňiş gazanaýan-da, bu ýeňiş «Daşoguzyň» ýaryş tertibindäki ornuna hem täsirini ýetirip bilmez.
Eger «demirgazyklylar» şu duşuşykda hem ýeňilseler, olar şu möwsümde myhmançylykda geçirilen duşuşyklarynyň sanyny 10-a çykaran ilkinji topar bolar. Duşuşykda ýer eýeleriniň geçirjek ýekeje goly bolsa olary şu möwsümde öz meýdanynda 10 we ondan kän gol geçiren 9-njy topar eder.
Şu möwsümde yzda galan iki duşuşygyň netijesi boýunça «Daşoguz» HTTU-nyň geçiren 4 pökgüsine entek jogap berip bilenok. «Daşoguzyň» derwezesinden şol 4 goly geçiren futbolçylaryň ikisi bolsa indi HTTU-nyň düzüminde ýok. 3-nji tapgyrda ýeňiş goluny uran Dawid Sarkisow hem, 12-nji tapgyrda HTTU-nyň myhmançylykda geçiren 3 golunyň başyny başlap beren Nazar Baýramow hem indi «Aşgabat» üçin der dökýär.
Kimden ýeňilse ýeňilsin, ýöne «Şagadam» şu möwsümde eýýäm çempionlyga ýakynlaşan «Altyn asyryň» gorkuly düýşüne öwrüldi. 3-nji tapgyrda derwezeleriň ikisine hem gol girmedik bolsa-da, 12-nji tapgyrda «Altyn asyr» şu ýyldaky ýeketäk ýeňlişi başdan geçirmeli boldy. «Kenarlylar» myhmançylykda 2:1 utup gaýdyp, çempionyň badyny serpikdiräýdi.
«Altyn asyr» «Şagadamy» Türkmenbaşy şäherinde ýeňip, aryny alyp bilermi? Belki biler, belki bilmez. Ýöne ýeňläýen-de çempion entek hiç zat ýitirenok. Bar boljak zat, eger «Hazynadan» üstün çyksa, «Ahal» «Altyn asyr» bilen arany 7 utuga çenli ýygrar. Dogry, Milli çempionatymyz hatda üçünji aýlawda-da ikinji orundaky topardan 10 utuk öňde barýan, ahyrky netijede-de çempion bolup bilmedik toparlary-da gördi, ýöne häzirki «Altyn asyr» iki aýlawda ajaýyp oýun görkezip, üçünji aýlawda-da iň gowy oýunçylaryny garşydaşlaryna paýlaşdyryp berip, şeýdibem taryhynda ýakyn gelen ýeketäk çempionlygy elden gidiren «Merw» bilen deňeşdirer ýaly däl. Tersine «aragatnaşykçylar» tomusky arakesmede düzümini has-da güýçlendirdiler.
Tomusky arakesme döwründe «Şagadamyň» düzümini Eýrandan alnan futbolçylar bilen güýçlendirendigi hakyndaky gürrüňler çykdy. Ýöne olar «Ahalyň» ukrain futbolçylary ýaly, enteg-ä özlerini görkeziberenoklar. Şeýle-de bolsa şu duşuşykda «Şagadamyň» çempiony ýeňip biljek, iň bolmanda ýene deňme-deň hasapda oýnap biljek güýji bar. Ýeňliş welin, «Şagadam» üçin howply. Tapgyrda «Balkan» bilen güýç synanyşjak «Aşgabadyň» toplan utugy «kenarlylardan» bary-ýogy bir utuk az. Şonuň üçin «Şagadamy» deňlik hem o diýen kanagatlandyranok. Olara welaýatdaşlaryna — «Balkana» üstünlik arzuw edäýmek galýar.
Duşuşykda derwezelere giriziljek pökgülerden hem şeýle hasabatlar gelip çykýar. Eger duşuşykda «Altyn asyr» garşydaş derwezä ýekeje gol geçirip bilse, şu ýylky çempionatda myhmançylykda geçirilen duşuşyklarda 20 we ondan kän gol geçiren 2-nji topar bolar. Häzirlikçe myhmançylykda oýnalan oýunlaryň netijesi boýunça diňe «Şagadamyň» 20 goly bar. Eger-de «kenarlylara» gol geçirmek «Altyn asyryň» futbolçylaryna başartsa, «Şagadam» şu möwsümde öz meýdanynda 10 we ondan kän gol geçirden 6-njy topar bolar.
Geçen tapgyrda öňdebaryjylaryň arasyndaky duşuşygyň deňme-deňlik bilen tamamlanmagy netijesinde ýeňiş tapgyrlary boýunça iň gowy görkeziji häzirlikçe «Şagadamyň» elinde. «Kenarlylar» bassyr üç tapgyr bäri ýeňiş gazanyp gelýär.
Yzda galan iki duşuşykdan soň, «Altyn asyr» «Şagadamyň» iki goluna Süleýman Muhadowyň ýekeje goly bilen jogap bermegi başardy.
Ýokary liganyň täze wekili bolsa-da, ýaryş tertibinde 9-njy basgançakda barýan bolsa-da, «Energetik» «Merwden» çekinip durmaýana meňzeýär. Kubok ýaryşynda bolsa ol «Merwiň» başarmadygyny başardy — çärýek finala çykdy. Ýöne «Merwe» şu duşuşykdaky ýeňiş has zerur. Topar HTTu bilen 6-njy orun ugrunda göreşýär. Diňe HTTU bilen hem däl, 8-nji orundaky «Hazyna-da» bu iki topary gyssap, utugyny deňläp gelýär. Garaz, çempionatda esasy ýaryş 3-nji hem 6-njy orun ugrunda gidýär diýsek ýalňyşmarys.
Toparlaryň arasynda şu möwsümiň 3-nji tapgyrynda geçirilen ilkinji duşuşykda «Energetik» «Merwi» ýeňmegiň bosagasyndan gaýtdy. Toparyň iň netijeli hüjümçisi, Ýokary liganyň iň netijeli futbolçylarynyň 10-lugyna girýän Kerim Hojaberdiýewiň 60-njy minutdaky goluna «Merw» duşuşygyň esasy wagtynyň tamamlanmagyna bary-ýogy dört minut galanda Toýly Goçnazarowyň goly bilen jogap berip bildi. Öz meýdanynda welin, «Energetik» «Merwe» şol ýekeje goly hem geçirtmedi. Göreliň, Tirkiş Muhammetberdiýewiň topara gaýdyp gelmegi «Merwiň» bu gezek üstün çykmagyna kömek edip bilermikä ýa-da Kerim Hojaberdiýewiň «energetikçileri» Ýokary liganyň iň baýry toparyny ýene-de aljyraňňylyga salarmyka?!
Şu tapgyrdan başlap, «Merw» futbol topary öz oýunlaryny Mary şäherindäki 10000 adamlyk stadionda geçirer.
«Balkan» üçünji aýlawda özüniň «SUPER TRIOSYNY» düzdi diýsek, ylalaşarsyňyzmy? Biziň pikirimizçe «Balkan» muny başardy. Geçen tapgyrda Myrat Ýagşyýewem, Serdaraly Ataýewem, Aleksandr Boliýanam tapawutlanmagy başardy. Dogry S.Ataýew bilen A.Boliýanyň köýdüren 11 metrlik jerime urgulary bar, ýöne toparyň ýeňiş gazanmagynda şu «trionyň» hyzmaty uly. Eger bu üçlük mundan beýläk hem düşünşip, gowy oýun alyp barsa, Myrat Ýagşyýew möwsümiň iň netijeli futbolçysy bolmak mümkinçiligini ýitirmän biler. Ol häzir-ä iň gowusy! «Aşgabatda» bolsa soňky döwürde Ruslan Kurbanow öňe çykýar diýäýmeseň, ne annaberdi Çaryýewden, ne Berdi Şamyradowdan, ne-de uly umyt bilen topara goşulan Wahyt Orazsähedowdan ses çykýar. Wahyt bolsa Ýokary ligadaky taryhyna gol bilen däl-de, sary duýduryş karty bilen başlady.
Ýeňiş! Futbolda-da, durmuşda-da esasy zat bolan bu ýekeje söz toparlaryň ikisi üçin hem zerur. «Balkan» ýeňip bilse, belki häzir özünden 2 utuk öňde barýan «Ahaly» ýetip ýa has ýakynlaşyp biler. «Aşgabat» ýeňäýse, «Şagadamdan» öňe geçip, «Balkan» bilen utuk sany deňlemäge mümkinçiligi bar.
Eger-de «Aşgabat» şu duşuşykda derwezesine ýekeje gol goýbertse, şu möwsümde myhmançylykda 10 we ondan kän gol geçirden toparlaryň sanawyna 9-njy bolup goşular. Bu bolsa Ýokary ligadaky toparlaryň tas ählisi diýen ýalydyr. Soňky çempion «Altyn asyr» bolsa möwsümde myhmançylykda geçiren duşuşyklarynda derwezesine diňe 2 pökgi goýbertdi.
Toparlaryň arasynda şu möwsümde bolup geçen duşuşyklarda her kim öz meýdanynda ýeňdi, ýöne pökgi gatnaşyklary «Aşgabadyň» peýdasyna: «Balkan» — «Aşgabat» 1:2. Toparlaryň futbolçylarynyň arasynda özara geçen duşuşyklaryň ikisinde-de tapawutlanyp bileni ýok.
Şol gün başyny Guwanç Abylow başlapdy. Duşuşygyň ýaňy 2-nji minudynda, garaşylmadyk ýagdaýda Ýokary liganyň täze wekili AFK-nyň Kubogynda oýnap ýören topardan öňe saýlanypdy. Ýöne 8 minutdan soň Rahmet Şermetow hasaby deňledi. «Ahal» bu goldan soň özüni dürsäp, ýene gol salaýjak ýalydyr welin, bu gezegem Guwanç Abylow «ykdysadyýetçileri» öňe çykardy. Hatda duşuşygyň esasy wagtynyň tamamlanmagyna 7 minut galýança bu hasap üýtgemedi. Janköýerler «Hazynanyň» ilkinji ýeňşine garaşyp başladylaram welin, «Ahalyň» düzümine täze goşulan, asyl-ha, Ýokary ligada ilkinji möwsümini geçirýän Altymyrat Annadurdyýew bilen Mihail Titow «Ahala» ýeňşi getirdi.
Hawa, biz 3-nji tapgyrdaky ýatdan çykmajak duşuşygy ýatladyk. Şol gün «Ahal» «Hazynany» kabul edip, kynlyk bilen ýeňiş gazanypdy. Bu gezek hem şeýle bolarmyka? Belki ukrainaly futbolçylar «Ahalyň» futbolynyň has güýçlenmegine täsir eder?! Garaz, çaklama kän. Ýöne başga bir hakykaty welin, öňünden aýdyp bileris. Gurban Annaýew bilen Berdimyrat Rejebow ilkinji gezek öňki toparynyň, Süleýman Orazow bilen bir institutda bile okaýan dostlarynyň garşysyna meýdana çykar.
Ýeňiş «Ahalyň» esasy baýdagy hem şygary bolsa gerek. Sebäbi topara utulmak juda howply. Geçen tapgyrdaky deňlikden soň «Balkan» arany 2 utuga çenli ýygyrdy. «Hazynanyňam» ýeňip, 6-njy orun ugrundaky bäsleşigi dowam etdiresi gelýär. Ýokary liga ilkinji gezek gatnaşýan ýylyňda çempionaty 6-njy orunda tamamlap bilmegem uly üstünlik.
Ahal şu duşuşykda ýekeje gol geçirip bilse, şu ýylky çempionatda 40 we ondan kän gol geçiren üçünji topar bolar. Häzir Balkanyň 48, Altyn asyryň 46 goly bar. Eger-de ýer eýelerine bu başartsa, onda «Hazyna» şu möwsümde myhmançylykda geçirilen duşuşyklaryň netijesi boýunça öz derwezesine 20 we ondan kän gol geçirden üçünji topar bolar. Bu sanawyň başyny myhmançylykda 33 gol geçirden «Daşoguz» bilen 26 gol geçirden «Energetik» çekýär.
«Ahal» bilen «Hazynanyň» ikinji aýlawdaky oýny bolsa «ykdysadyýetçileriň» tehniki ýeňlişi bilen tamamlanypdy.
TÝL - 2015: 22-nji tapgyryň duşuşyklary.
Şu gün Türkmenistanyň futbol boýunça 23-nji Milli çempionatynyň Ýokary ligasynda möhleti süýşürilen 22-nji tapgyryň duşuşyklary geçiriler. Tapgyryň duşuşyklarynyň dördüsi paýtagtda, biri Daşoguz şäherinde geçiriler.  Tapgyryň esasy aýratynlygy toparlaryň şu möwsümde üç däl-de, iki gezek duşuşanlygydyr.
Paýtagtdaky duşuşyklaryň birinde «Ahal» Türkmenbaşy şäheriniň «Şagadam» toparyny kabul eder. Bu toparlaryň arasynda şu geçirilen duşuşyklaryň ikisi hem şol bir hasap bilen, ýagny 1:1 hasabynda deňlik bilen tamamlanypdy. Bu gezegem toparlaryň güýji deňeçer görünýär. Ýöne nobatdaky deňlik ýa utulyş ýer eýeleri üçin howply. Çünki topara häzirki eýeleýän üçünji ornuny hem gidirmek howpy abanýar. Üstesine geçen tapgyrda «Ahal» bilen «Aşgabadyň» utuk ýitirmegi netijesinde «Şagadam» hem üçünji orun ugrundaky ýaryşa goşuldy. Garaz, tapgyryň iň esasy duşuşynyň çekeleşikli geçjekdigi öz-özünden hem düşnükli.
Belki «Hazyna» ýaryş tertibiniň ýedinji basgançagynda gelýändir, ýöne üçünji orun üçin göreş alyp barýan «Aşgabada» «Hazynany» ýeňmek şu möwsümde-hä başardanok, ne Ýokary ligada, ne-de Kubok ýaryşynda. Bu gezekki duşuşyk hem «Hazynanyň» meýdanynda geçirilýär. Belki «paýtagtlylara» arzuwyny amala aşyrmak üçin şu gezek mümkinçilik dörär. Üstesine-de ýaryş tertibiniň üçünji ornunda galjak bolsaň, ýeňilmejek bolmaly. Çünki bu duşuşygyň netijesi diňe «Hazyna» bilen «Aşgabada» däl-de, «Ahaldyr» «Şagadama» hem täsirini ýetirer.
Ýene-de «Daşoguz» — «Balkan». Ýadymyzdadyr, möwsümdäki ilkinji duşuşyk 6:0, ikinjisi 8:0 hasabynda «nebitçileriň» peýdasyna tamamlandy. Ýene şolara meňzeş bir hasap alnaýarmyka? «Daşoguzam» öz meýdanynda «Ahal», «Hazyna», HTTU ýaly toparlary utup bilen topardyr. Şeýle-de bolsa, bu oýun ýer eýelerine ýeňil düşmese gerek. Çünki elinde Serdaraly Ataýew, Myrat Ýagşyýew, Aleksandr Boliýan ýaly hüjümiň ussatlaryny saklaýan topar islendik garşydaşyň goragyny aljyradyp bilýär. Duşuşykda biraz tijense, Myrat Ýagşyýewiň ýene-de het-trik etmäge, şeýdibem Ýokary liganyň gol rekordyna ýakynlaşmak mümkinçiligi bar. Ýatladýarys. Ýokary liganyň taryhynda bir möwsümde iň kän gol geçirmek rekordy 41 goldur. Myrat Ýagşyýewiň bolsa häzirlikçe 30 goly bar, ýöne öňde-de 5 duşuşyk dur.
Ýaryş tertibiniň dokuzynjy basgançagynda barýan hem bolsa, «Energetik» HTTU üçin ýeňil bolmadyk garşydaşlaryň biri. Talyplar şu möwsümde «energetikçilere» garşy üstünlik gazanyp görenok. Hatda birinji duşuşykda ýeňildilerem. Ýöne geçen tapgyrdaky urulyşy bilen ýedinji orny «Şagadama» gidiren «talyplara» ýeňiş bu gezek juda zerur. Çünki Türkmenistanyň dört gezek çempiony bolan topar soňky ýyllardaky iň pes netijäni görkezip, ýaryş tertibinde sekizinji orna düşdi.
Geçen tapgyrda çempionlygyny yglan eden «aragatnaşykçylar» indi biraz arkaýynlaşan bolsalar gerek. Iň ýakyn garşydaşyndan 17 utuk öňe saýlanan topar, her näme-de bolsa, bu duşuşygyň hem üstün tarapy. «Altyn asyr» möwsümde «Merw» bilen geçiren duşuşyklarynyň ählisinde ýeňiş gazandy. Mundan soňky tapgyrlarda topar agzybirlik bilen Süleýman Muhadowy möwsümiň iň netijeli hüjümçisi etmek ugrunda göreşip bilerler. Ýöne, elbetde, munuň üçin hüjümçiniň özüniň hem tijenmegi gerek. Indiki iki tapgyr bäri «sessizligini» dowam etdirip gelýän S.Muhadowa M.Ýagşyýewiň yzyndan ýetmäge mümkinçilik bar.
TÝL — 2015: 23-nji tapgyr, käbir çaklamalar, maglumatlar.
Bir tapgyrlyk arakesmeden soňra, Milli çempionatymyzyň Ýokary ligasynda çykyş edýän toparlarynyň arasyndaky duşuşyklar ýene-de dowam edýär. 21-nji tapgyrda ilkinji bolup öňe saýlanan duşuşygynda, iň soňky sekuntlardaky gol bilen ýeňlen «Aşgabat» tapgyryň ilkinji duşuşygynda ýurdumyzyň demirgazyk welaýatynyň futbol toparyny kabul eder. Bu duşuşyk 8-nji sentýabrda bolar.
Elbetde, duşuşykda «Aşgabadyň» ýeňiş gazanjakdygyny öňünden çaklamak bolar. Eger Amangylyç Goçumowyň şägirtlerine bu başartsa, onda topara ýaryş tertibinde 3-nji orna çykmaga mümkinçilik bar. Ýöne bu «Şagadam» bilen «Hazynanyň» arasynda boljak duşuşygyň netijesine bagly. Ýöne «Aşgabat» bu ýeňiş bilen, iň bolmanda, 6-7-nji orunlardaky garşydaşlaryndan arany has açyp biler. Çünki bu tapgyrda 6-7-nji orunlardaky HTTU bilen «Merw» öňdebaryjylary — «Altyn asyr» bilen «Ahaly» kabul edýär.
Eger-de geçen tapgyrdaky 10:0-luk utulyşdan soň, nobatdaky oýna has ykjam taýynlanan «Daşoguz» ýeňiş gazanaýsa, bu ýeňiş toparlaryň ikisiniň hem ýaryş tertibindäki ýagdaýyna täsir etmez.
Şu duşuşykda «Aşgabat» öz derwezesinden ýekeje gol geçirtse, onda A.Goçumowyň şägirtleri möwsümde öz derwezesine 20 we ondan kän gol geçirden 9-njy topar bolar. Bir söz bilen aýtsak, ondan soň bu sepgide «ýetip bilmedik» diňe «Altyn asyr» galar.
Duşuşykda demirgazyk welaýatyň topary ýene şowsuzlyga uçrasa, onda bu utulyş toparyň bassyr 7-nji utulyşy bolar. Topar mundan öňe hem şu möwsümde bassyr 7 gezek utulypdy.
Şu möwsümde «Aşgabat» bilen «Daşoguzyň» arasynda geçirilen duşuşyklaryň ikisinde hem 3:0 hasaby bilen «paýtagtlylar» ýeňiş gazanypdy. Şol iki duşuşygyň netijesinde «Aşgabadyň» hüjümçileri Berdi Şamyradow bilen Pirmyrat Gazakowyň her biri «Daşoguzyň» derwezesine 3 gol geçirdi.
Ýene «Şagadam», ýene «Hazyna». Güýçli-güýçli toparlary utsa-da, «kenarlylar» şu möwsümde «Hazynany» utmagyň syryny çözüp bilenok. Tersine möwsümde yzda galan iki duşuşykda-da Ýokary liganyň täze wekili «Hazyna» ýeňiş gazandy. Eger şu gezek hem şeýle bolsa, onda «Şagadama» ýaryş tertibinde 5-nji orna düşmek howpy abanýar. Tapgyrda «Daşoguz» bilen duşuşyp, «hezil etjek» «Aşgabadyň» utugy «Şagadamyňkydan» diňe ýekeje san az. Eger «Şagadam» «Hazyna» bilen duşuşykda has seresaply bolup we hüjümlerden netijeli peýdalanyp, ýeňiş gazanyp bilse, ýaryş tertibindäki ornuny saklap galyp biler. Ýöne 3-nji orna çykyp bilmez. Çünki «Şagadam» bilen 2-3-nji orunlardaky «Balkandyr» «Ahalyň» arasynda 4 utuk tapawut bar.
Duşuşyk ýene-de «Hazynanyň» ýeňşi bilen tamamlansa, onda bu utulyş «Şagadamyň» Ýokary ligadaky 270-nji utulyşy bolar.
Eger duşuşykda öňki üstünliklerini gaýtalap bilse, «Hazyna» 6-7-nji orunlardaky HTTU-dyr «Merw» bilen utuk sanyny deňlemäge mümkinçilik bar.
Ýokarda-da aýdyşymyz ýaly, «Şagadam» bilen «Hazynanyň» arasynda şu möwsümde geçen duşuşyklaryň ikisinde-de «ykdysadyýetçiler» ýeňiş gazandy. Iki duşuşyk hem şol bir hasap bilen (2:1) «Hazynanyň» peýdasyna tamamlandy. Guwanç Abylow bolsa «Şagadam» — «Hazyna» duşuşyklarynyň şu ýylky bombardiri. Ol iki duşuşykda 2 gol geçirmegi başardy.
Şu möwsümde iň köp duşuşygyny deňlik bilen tamamlanan «Ahalyň» şol deňlikleriniň «sebäpkärleriniň» biri hem «Merw» bolmady. Birinji aýlawdaky 5 golly duşuşykda «Ahal» kynlyk bilen ýeňiş gazanan hem bolsa, çempionatymyzyň ikinjisine geçen aýlawda öz meýdanynda «Merwden» üstün çykmak başartmady. Bu gezekki duşuşygyň hem gyzykly boljakdygy şübhesizdir.
HTTU bilen 6-njy orun üçin göreşýän «Merw», elbetde, diňe ýeňiş üçin meýdana çykar. Eger topara ýeňiş gazanmak başardaýsa, HTTU-ny 7-nji orna oklamagy başaryp biler, üstesine-de bassyr üçünji ýeňşini gazanar. HTTU tapgyrda ýaryş tertibiniň lideri bilen duşuşýar.  «Ahal» ýeňiş gazansa, ýaryş tertibiniň üýtmegi «Balkan» bilen «Energetigiň» arasyndaky duşuşygyň netijesine bagly. Ýöne Türkemenistanyň dört gezek çempionynyň ýaryşy ikinji orunda tamamlamak mümkinçiligini elden giderjekdigine ynanmak kyn.
Ýokarda-da aýdyşymyz ýaly, «Merw» bilen «Ahalyň» arasynda möwsümiň ilkinji duşuşygynda derwezelere 5 pökgi girdi. Netijede, 2:3 hasabynda «Ahal» «Merwiň» janköýerlerini gynandyrdy. Aşgabatda geçen ikinji duşuşykda bolsa toparynyň ýeňiş gazanyp bilmänligi üçin iki tarapyň janköýerleri bilelikde gynandyrlar — 1:1.
Häzirlikçe, «Merw» — «Ahal» duşuşyklarynyň iň netijeli oýunçysy Mihail Titow, «Ahaldan». Onuň yzda galan 2 duşuşykdan soň 2 goly bar.
HTTU şu tapgyrda ýene bir ýubileý duşuşygyna çykýar. Şu duşuşyk toparyň Ýokary ligadaky 340-njy duşuşygy bolar. Ýubileý oýunlarda ýeňseň kem däl, ýöne garşydaşyň Türkmenistanyň milli ýygyndysynyň oýunçylarynyň aglabasyny ýygnan, şu möwsümde bary-ýogy ýekeje gezek utulan «Altyn asyr» bolmasa has gowy. Çünki her çempionatyň iň netijeli hüjümçisi bolmagyň bärsinden gaýdýan Süleýman Muhadow ýaly, «Rubinde» tälim alyp, zehinini «Altyn asyrda» gňrkezýän Selim Nurmyradow ýaly hüjümçiler aýagyna pökgi gelse, derwezä gönükdirmegiň aladasynda. Olaryň arkasynda bolsa güýçli ýarym goragçylar, güýçli goragçylar...
Ýöne «Daşoguzy» 10:0, ýoldaşlyk duşuşygynda Türkmenistan U-19-y 6:0 ýeňen HTTU bu ýeňişlerden ruhlanan bolsa gerek. Muny oýun görkezer.
Eger geçen duşuşyklarda bolşy ýaly, ýeňiş ýene «aragatnaşykçylaryň» tarapynda bolsa, onda olar şu möwsümde myhmançylykda 10 ýeňiş gazanan ilkinji topar bolar. HTTU olaryň garşysyna ýekeje pökgini geçirip bilse, öz meýdanynda 20 we ondan kän gol geçiren 4-nji topar bolar.
Şu möwsümiň birinji aýlawynda «Altyn asyr» HTTU-ny 2:0 hasabynda ýeňen bolsa, ikinji aýlawda HTTU «aragatnaşykçylaryň» 4 goluna diňe 1 gol bilen jogap berip bildi.
Geçen ýyl HTTU bilen AFK-nyň Prezidentiniň Kubogy ugrundaky ýaryşyň iň gowy oýunçysy bolan Süleýman Muhadow bolsa öňki toparynyň garşyna 2 gol geçirip, baran toparyna wepalydygyny görkezýär.
Soňky 4 günüň içinde HTTU bilen «Altyn asyr» iki gezek duşuşar. Olaryň ikinjisi Türkmenistanyň Kubogynyň çärýek finalydyr.
«Energetigi» öz meýdanynda ýeňip bilmedikleriň biri hem «Balkan». Ýöne Balkanabatdaky duşuşykda welin, «nebitçiler» ýeňme kemini goýmady. Bu duşuşyk ýene Balkanabatda geçýär. Şonuň üçin hem ýene «nebitçiler» rüstem görünýär. Eger bu başartsa, «Balkan» bassyr 4-nji ýeňşini gazanar.
Eger «Balkana» şol arzyly dördünji ýeňşi gazanmak başartsa, «energetikçiler» Ýokary ligada bassyr 6-njy gezek ýeňler. Bu bolsa ýaryş tertibiniň soňky ornundaky «Daşoguzyň» antirekordyna golaýlaýar.
Şu möwsümiň birinji aýlawynda geçen duşuşykda «Balkan» 3:0 hasabynda ýeňiş gazandy. Ikinji möwsümdäki duşuşyk bolsa 1:1 hasabynda deňlik bilen tamamlandy.
Myrat Ýagşyýew «Balkan» — «Energetik» duuşyklarynyň iň netijeli hüjümçisi. Onuň 2 duşuşykda 3 goly bar. Şol gollaryň 3-si hem Balkanabatda geçirilen ilkinji duşuşykda girizildi. Eger bu ýene şeýle bolsa, onda Myrada bombardirlik ýaryşynda arany has açmaga mümkinçilik bar.
TÝL — 2015: 24-nji tapgyr, käbir sanlar, maglumatlar.
Tapgyryň ilkinji duşuşygy, belki, onuň iň esasy oýny däldir. Ýöne şu duşuşygyň netijesiniň ýaryş tertibiniň ýagdaýy bilen baglydygyny turuwbaşdan aýtmak ýerlikli bolar. Çünki ýer eýeleri ikinji, HTTU bolsa 6-njy orun üçin göreş alyp barýar. Utulyş «Ahalyň» üçünji orna ymykly düşmegine, HTTU-nyň bolsa 7-nji orna aşak gaçmagyna sebäp bolup biler.
Ýaryş tertibinden çen tutsaň, duşuşykda artykmaçlyk «Ahalyň» tarapynda ýaly görünse-de, iki toparyň arasynda şu möwsümde geçirilen ilkinji duşuşygyň (şol duşuşykda hem «Ahal» ýer eýesidi) HTTU-nyň garaşylmadyk ýagdaýda ýeňiş gazanandygyny ýatdan çykarmaly däl. HTTU ikinji aýlawda öz meýdanynda hem bir pökgi tapawudy bilen ýeňildi. Jemi 5 golly duşuşykda HTTU «Ahalyň» derwezesine 2 pökgi girizmegi başarypdy.
«Ahal» bilen HTTU-nyň arasynda şu möwsümde geçirilen duşuşyklarda Alymyrat Annadurdyýew («Ahal») bilen Nurýagdy Muhammedow (HTTU) iki gezek tapawutlanan futbolçylardyr.
Eger HTTU şu duşuşykda öz derwezesine ýekeje pökgi goýbertse, myhmançylykda 20 we ondan gol geçirden 4-nji topar bolar.
Geçen tapgyrda «Şagadamdan» öz meýdanynda 2:3 hasabynda ýeňlip, Kubok ýaryşynyň çärýek finalynda-da «Aşgabady» edil şol hasap bilen ýeňen «ykdysadyýetçilere» bu gezek ýeňiş gazanmaga mümkinçilik bar. Öz meýdanynda, öz janköýerleriniň arasynda ajaýyp oýun görkezmegi başarýan «Hazyna» birinji aýlawda hem demirgazykdan gelen myhmanlaryny 4 gol bilen sylaglapdy. Geçen möwsümiň iň netijeli hüjümçileriniň biri, bu möwsümde bolsa biraz Guwanç Abylowyň kölegesinde galan Didar Durdyýew şol duşuşykda 3 gezek tapawutlanypdy.
Ýaryş tertibi «Daşoguzyň» şu möwsümde ýekeje ýeňiş gazanandygyny görkezýär. Ol ýeňşi-de haýsy topardan gazanandygy ýadyňyzdadyr-la! Elbetde, «Hazynany» ýeňipdi. Ikinji aýlawda. Şonuň üçin bu günki duşuşykda «Hazyna» juda bir arkaýynlaşmaga sebäp ýok. Üstesine-de «Hazyna» ýaryş tertibiniň 6-njy orny üçin dalaş edýän 3 toparyň biri.
Ýokarda-da aýdyşymyz ýaly, Didar Durdyýew şu ýyl geçirilen «Hazyna» — «Daşoguz» duşuşyklarynyň iň netijeli futbolçysy. Onuň 3 pökgüsi bar.
Geçen tapgyrda myhmançylykda «Balkandan» uly hasap bilen ýeňlen «energetikçiler» bu gezek «Aşgabadyň» myhmany. Olar enteg-ä «paýtagtlylary» ýeňip görenok. Hatda birinji aýlawda öz meýdanynda geçirilen duşuşykda-da asgyn geldiler. Toparyň iň netijeli futbolçysy Kerim Hojaberdiýew birinji ýarymyň ahyrynda hasaby deňläpdem welin, 71-nji minutda Berdi Şamyradow «Aşgabady» ýene-de öňe geçirip, ýeňşe sebäp bolupdy.
«Energetik» «Aşgabat» bilen ikinji aýlawda geçiren duşuşygynda has şowsuz çykyş etdi. Öz derwezesine 4 pökgi goýberden «energetikçiler» Begenç ýazberdiýewiň ýeketäk goly bilen jogap berip bilipdiler. Ýöne ol ýeterlik däl ahyryn!
Garaz, ýene-de «Energetik» «Aşgabady» kabul edýär. Topar, belki, bu gezek seresaplyk bilen oýnar. Her näme-de bolsa «Aşgabady» ýeňmek aňsat däl. Ýöne «Energetigiň» öz meýdanynda HTTU-ny ýeňip, «Ahaldyr» «Balkan» bilen hem deňe-deň oýnandygyny ýatdan çykarmalyň!
Şu ýylky «Energetik» — «Aşgabat» duşuşyklarynyň iň netijeli futbolçysy Berdi Şamyradow. Ol yzda galan iki duşuşykda «Energetigiň» derwezesinden 3 pökgi geçirdi. Berdiniň topardaşy Ruslan Kurbanow bolsa iki duşuşykda 2 gezek tapawutlanmagy başardy.
Biziň hasaplamalarymyz «Balkanyň» şu möwsümde öz meýdanynda ýekeje gezek ýeňlendigini görkezýär. Ol duşuşykda hem «nebitçiler» «Altyn asyry» kabul edipdiler....
«Altyn asyr» — «Balkan» — tapgyryň duşuşygy. Ýaryş tertibiniň birinji hem-de ikinji orunlarynyň eýeleri duşuşýarlar. Belki, iň ýakyn garşydaşlaryndan 12 utuk öňe saýlanan «Altyn asyr» ýeňläýende-de hiç zat ýitirmän biler, ýöne utulyş ýaryş tertibiniň ikinji orny üçin «Ahal» bilen barlyşyksyz göreş alyp barýan «Balkana» howply.
Iki toparyň arasynda şu möwsümde geçirilen duşuşyklaryň ikisi hem «aragatnaşykçylaryň» peýdasyna tamamlandy. Birinji aýlawda 61-nji minuda çenli deňlik bilen dowam edip gelýän duşuşygyň ykbalyny «Altyn asyrdan» Aelim Nurmyradowyň 11 metrlik jerime urgusy kesgitledi.
Ikinji aýlawdaky gudraty bolsa aklyňa sygdyrmagam kyn. Duşuşygyň 85-nji minudy... 1:0 — «Balkan» öňde! Janköýerler «nebitçileriň» bu gezek ýeňiş gazanjakdygyna ynanyp başladylar... Soň näme boldy?! 85-nji minut, Ahmet Ataýew 1:1, 90-njy minut, ýene Ahmet Ataýew 1:2, 90+7-nji minut Selim Nurmyradow 1:3. Şeýdip, ýene «Altyn asyr» ýeňiş gazandy.
Täsin tarapy Ýokary liganyň häzirlikçe iň netijeli hüjümçileri Myrat Ýagşyýew bilen Süleýman Muhadow bir-biregiň toparyna garşy entek gol geçirip görenok. Belki bu «sylaşyk» şu duşuşykda bozular!.. Ýöne isle Myrat geçirsin, isle Boliýan, isle Serdaraly ýa isle başga biri, tapawudy ýok, eger «Balkan» şu duşuşykda «Altyn asyryň» derwezesine ýekeje gol geçirip bilse, onda topar şu möwsümde myhmançylykda 20 we ondan kän pökgi geçiren 3-nji topar bolar.
Üçünji aýlawda öz futbolçylarynyň ýalňyşlygy bilen «Altyn asyrdan» ýeňildi diýäýmeseň, enteg-ä şowly çykyş edip gelýän «Şagadam» şu möwsümde «Merw» bilen bolan ilkinji duşuşygynda myhmanlary «öz gurçugy bilen awlapdy». «Merwde» ýetişen, «Merwde» kämilleşen Döwlet Baýramow «kenarlylaryň» şol duşuşykda ymykly ýeňiş gazanmagyna uly goşant goşupdy. Ýöne Döwlet Maryda geçirilen duşuşykda ildeşlerini «sylady», «sesini çykarmady». Futbolyň kadasy bu — gol geçirmeseň, geçirýärler. Hemişe-de soňky minutlarda bir zatlar tapýan Toýly Goçnazarow golsuz tamamlanyp barýan duşuşygyň 88-nji minudynda «Merwi» öňe çykardy. Şol golam duşuşygyň ykbalyny kesgitlemek üçin ýeterlik boldy.
Bu gezek ýene «Şagadam» kabul edýär. Artykmaçlyk ýene «kenarlylaryň» tarapynda ýaly görünýär. Eger biziň bujagaz çaklamamyz dogry çykaýsa, «Merwe» 6-njy orun ugrundaky göreşde ýeňliş garaşýar. Ýöne ýeňiş ýer eýelrine-de juda zerur. Tapgyrda «Energetigiň» myhmany boljak «Aşgabat» «Şagadamdan» bary-ýogy bir utuk yzda.
Eger duşuşyk «Merwiň» ýeňşi bilen tamamlansa, onda bu utulyş «Şagadamyň» Ýokary ligadaky 270-nji gezek utulyşy bolar. «Şagadam» şu duşuşykda «Merwiň» derwezesine ýekeje gol geçirse, onda topar möwsümde 40 we ondan kän gol geçiren 4-nji topar bolar. «Merw» iň bolmanda bir gol geçirmegi başarsa, onda möwsümde myhmançylykda 10 we ondan kän gol geçiren 8-nji topar bolar.
TÝL — 2015: 25-nji tapgyryň duşuşyklaryndan soň gyzykly hasaplamalar.
16 gol: Tapgyrda derwezelere jemi 16 pökgi geçirildi. Bu bolsa her duşuşyga ortaça 3,2 goluň düşýändigini görkezýär.
Ýer eýeleri — ýeňiji: Tapgyrda 3 duşuşykda ýer eýeleri, birinde myhmanlar ýeňiş gazandy. Bir duşuşyk bolsa deňlik bilen tamamlandy.
25-nji tapgyrdan soň: Şu tapgyryň duşuşyklaryndan soň, 23-nji milli çempionatymyzda derwezelere jemi 349 pökgi geçirildi.
4-1, Daýanç Durdyýew 51’.
Bir topar, bir çempionatda 1000 gol: Şu tapgyrdan soňra «Merw» Ýokary ligada garşydaş derwezelere jemi 1000 gol geçirdi.
«Hazyna» üçünjisi boldy: Şu tapgyrdan soňra derwezesine geçirden gollarynyň sany 41-e çykan Hazyna möwsümde 40 we ondan kän gol geçirden 3-nji topar boldy.
1-1, Mekan Nasyrow 47’.
Hem duşuşykda, hem möwsümde: «Daşoguzdan» Aziz Abdullaýewiň geçiren goly diňe bir duşuşykda däl-de, futbolçynyň şu möwsümdäki hem ilkinji pökgüsidir.
Nasyrow Ýokary liga «girişdi»: Tejribeli futbolçy Mekan Nasyrow şu tapgyrda möwsümdäki ilkinji pökgüsini derwezeden geçirdi.
Altyna barabar bir utuk: «Daşoguz» çempionatda 9 tapgyrdan soň utuk gazandy.
Üç aýlawdan soň: «Daşoguz»  2 – 4 «Energetik».
1-2, Umidjan Astanow 67’.
Aralyk 15 utuga çykdy: Tapgyrda «Ahalyň» «Balkandan» ýeňilmegi bilen «Altyn asyr» bilen ikinji orundaky toparyň utuklarynyň arasy has uzady. Indi öňdebaryjy bilen ikinji orundaky «Balkanyň» utuklarynyň arasynda 15 utuk tapawut bar. Eger «Altyn asyr» şu aralygy ýene-de 6-7 tapgyr saklap bilse, çempionatyň tamamlanmagyna, 4 hepde galanda çempion bolup biler.
«Aşgabat» 8-njisi boldy: Şu tapgyrda öz meýdanynda geçirilen duşuşyklarda derwezesine 11-nji pökgini geçirden «Aşgabat» möwsümde öz meýdanynda 10 we ondan kän gol geçirden 8-nji topar boldy.
Kerweniň hatary uzamak bilen: «Altyn asyr» bassyr 4-nji ýeňşini gazandy.
2-3, Amir Gurbany 90+1’.
Däp bozulmady: Şu ýyl «Balkan» bilen «Ahalyň» arasynda Balkanabatda geçirilen duşuşyklarda janköýerler azyndan 4 gola şaýatlyk edip bildiler. Bu däp şu gezekki duşuşykda hem bozulmady.
Goşa ýeňiş: Möhüm ýeňişden soň, ýaryş tertibiniň ikinji ornuna geçen «Balkan» şu möwsümde öz meýdanynda 10 ýeňiş gazanan ilkinji topar boldy.
Orazowyň ilkinji goly: «Ahalyň» tejribeli goragçysy Süleýman Orazow möwsümde birinji goluny geçirdi.
«Ahalyň» derwezesinde 30 pökgi: Şu tapgyrdan soň «Ahal» möwsümde derwezesine 30 we ondan kän gol geçirden 5-nji topar boldy.
Myhmançylykda üçünji orunda: Şu tapgyrda myhmançylykda geçiren duşuşyklaryndaky 21-nji pökgüsini geçiren «Ahal» möwsümde myhmançylykda 20 we ondan kän gol geçiren 3-nji topar boldy.
Paýyny alyb-a galýar: Duşuşyk deňlik bilen tamamlansa-da, ýeňilse-de, barybir, «Ahal» soňky iki tapgyryň her haýsynda garşydaşlarynyň derwezesine 2 gol geçirip galdy.
1-0, Orazberdi Myradow 71’.
HTTU ýene 6-njy: Möhüm synagdan üstünlikli geçen «talyplar» ýaryş tertibiniň 6-njy ornundaky ýerini saklap galmagy başardylar.
270-nji şowsuzlyk: Şu utulyş «Şagadamyň» Ýokary ligadaky 270-nji gezek ýeňlişidir.
Üç aýlawdan soň: HTTU 4 – 3 «Şagadam».
Köne kada «eýerildi»: Şu ýyl HTTU bilen «Şagadamyň» arasyndaky duşuşyklarda ýeňiji bolan topar bir gol bilen öňe saýlanyp bildi. Arany has açyp, ýeňiji bolmak toparlaryň hiç birine-de başartmady.
TÝL — 2015: 25-nji tapgyryň duşuşyklaryndan öň maglumatlar, hasaplamalar.
Soňky tapgyrlarda şowly çykyş edýän we Kubok ýaryşynyň ýarym finalyna çykmagy başaran «ykdysadyýetçiler» tapgyryň ilkinji duşuşygynda gadymy Mary topragynda myhmançylykda çykyş ederler. «Merwdir» «Hazyna» ýaryş tertibinde 7-8-nji orunlary eýeleýärler. Aralarynda-da bir utuk bar. Diýmek, 7-nji ýeri eýelemek, mümkin bolsa 6-njy orna-da geçmek üçin iki toparyň arasynda barlyşyksyz göreşiň gitjegi şübhesiz hakykat. Duşuşykda artykmaçlyk ýer eýeleriniň tarapynda ýaly görünýär. Çünki  «Merw» öz janköýerleriniň arasynda şowly çykyş edip bilýän toparlaryň biri. Ýöne soňky tapgyrlardaky we Kubok ýaryşyndaky oýny bilen güýçli toparlary hem pikirlendiren «Hazyna-da» aňsat-aňsat ýeňşi elden bermese gerek. Eger-de duşuşykda «ykdysadyýetçilere» ýeňiş gazanmak başardaýsa, onda bu ýeňiş olaryň Ýokary ligadaky 10-njy ýeňşi bolar.
Şu ýyl «Merw» bilen «Hazynanyň» arasynda «adalatly» oýun boldy. Toparlaryň ikisi hem öz meýdanynda 2:1 hasabynda ýeňiş gazandy, şonuň üçin şu ýylky pökgi gatnaşyklary hem 3:3 — deň. Bir «adalatsyz» tarapy Guwanç Abylow («Hazyna») yzda galan iki duşuşykdan soň, iki gezek tapawutlandy. Başga iki gezek tapawutlanan futbolçy ýok.
Göreliň, bu gezek bu deňlikler kimiň peýdasyna bozularka? «Merw» janköýerlerini ýene-de begendirermikä ýa-da «Hazynanyň» «gudratlary» dowam edermikä?
Kubok ugrundaky ýaryşdan çärýek finalda aýrylan «Aşgabadyň» şu ýyl ýeňip bilmeýän toparlarynyň biri hem «Altyn asyr». Aslynda soňky çempiony ýeňmek nesip eden ýeketäk topar diňe «Şagadam». «Aşgabat» bolsa çempion bilen geçiren duşuşyklarynyň ikisinde-de 1:0 hasabynda ýeňildi. Geçen oýunlardan çen tutsaň, artykmaçlyk ýene «aragatnaşykçylaryň» tarapynda ýaly görünýär. Ýöne «Aşgabadyň» janköýerlerine «garaşylmadyk sowgatlary» edip bilýän topardygyny hem ýatdan çykarmalyň!
Häzir ýaryş tertibinde iň ýakyn bäsdeşinden 14 utuk öňe saýlanan «Altyn asyr» taryhyndaky ikinji çempionlygyna has ýakyn topar. Eger-de şundan soň hem ýoly şu depginde dowam edip bilseler, «aragatnaşykýçylaryň» çempionatyň tamamlanmagyna 4 hepde galandan çempion bolmaga mümkinçiligi bar. «Aşgabat» bolsa 4-nji orun ugrunda «Şagadam» bilen göreşýär. Toparyň toplan utugy edil häzir «Şagadamyňkydan» bir utuk az. Diýmek, «aragatnaşykçylary» ýeňip bilse, topara dördünji orna geçmäge mümkinçilik bar. Eger tersine bolsa, bu ýeňiş «Altyn asyryň» yzygiderli gazanan 4-nji ýeňşi bolar.
Ýokarda-da aýdyşymyz ýaly, şu möwsümde «Aşgabat» bilen «Altyn asyryň» arasynda geçirilen duşuşyklaryň ikisinde hem «aragatnaşykçylar» 1:0 hasabynda ýeňiş gazandy. Duşuşyklaryň birinde Süleýman Muhadow, beýlekisinde Umytjan Astanow tapawutlandy.
Hämmiz bilýäris, «Daşoguz» yzda galan 23 duşuşykdan soňra (22-nji tapgyryň duşuşyklary entek geçirilenok) bary-ýogy 4 utuk toplamagy başardy. Şol utuklaryň biri hem birinji aýlawda «Energetik» bilen bolan duşuşykda gazanyldy. «Demirgazyklylar» ýene-de «energetikleri» kabul edýär.
Bu duşuşykdaky ýeňiş ýa-da utulyş toparlaryň ikisiniň hem ýaryş tertibindäki eýeleýän ornuna täsir edenok. Aslynda toparlar bu çempionatdaky ornuny eýýäm belli eden ýaly. Olaryň eýeleýän soňky orunlaryna çempionatda hiç bir topar «dawa edip bilmez». Ýöne «Daşoguz», iň bolmanda, utuklaryny 5-e çykaryp bilermi ýa-da «Energetik» 9-njy basgançakdaky ornuny has berkidermi, şol gyzykly.
Eger duşuşyk ýer eýeleriniň peýdasyna tamamlansa, «Energetik» şu möwsümde 10 we ondan kän gezek ýeňlen 2-nji topar bolar. olaryň tapgyrdaky garşydaşy «Daşoguzyň» myhmançylykda geçiren duşuşyklarynda 12 ýeňlişi bar, ýagny «Daşoguz» şu ýyl myhmançylykda geçiren duşuşyklarynda utuk gazanyp görenok. Eger şu gezek «Daşoguz» ýene-de ýeňilse, onda öz meýdanynda 10 we ondan kän gezek ýeňlen birinji topar bolar, şeýle hem bu ýeňliş bilen «Daşoguz» öz antirekordyny ýene bir san beýgelder — toparyň yzygiderli utulyşlarynyň sany 9-a çykar.
«Daşoguz» bilen «Energetigiň» arasynda birinji aýlawda geçirilen duşuşyk 1:1 hasabynda tamamlandy, ikinji aýlawdaky duşuşyk bolsa 2:1 hasabynda «Eneregtigiň» peýdasyna tamamlandy. Şu ýylky «Daşoguz» — «Energetik» duşuşyklarynda Kerim Hojaberdiýew («Energetik») iki gezek tapawutlanmagy başaran ýeketäk futbolçydyr.
«Ylalaşykly» toparlaryň ýene bir jübüti hem HTTU bilen «Şagadam». «Talyplar» bilen «kenarlylar» möwsümde geçirilen duşuşyklarda myhmansöýerligini «subut etdiler». Iki topar hem özara duşuşyklarynda myhmançylykda ýeňiş gazandy. Iki duşuşyk hem ýeňijiniň peýdasyna 2:1 hasabynda tamamlandy.
HTTU-a bu gezek «myhmansöýerlik» etmek howply. Çünki onuň çempionatda eýeläp bilen 6-njy ornuna-da iki topar dagy dalaş edýär. «Şagadamam» 4-nji orun ugrunda «Aşgabat» bilen göreşýär. Diýmek, iki topar hem ýaryş tertibinde eýeleýän ornuny saklap galmak üçin göreşer. Eger «kenarlylara» bu başartmasa, onda olar Ýokary ligadaky taryhynda 270-nji gezek ýeňlerler.
Şu ýylky HTTU — «Daşoguz» duşuşyklarynda HTTU-nyň öňki hüjümçisi Hemra Amanmämmedow iki gezek tapawutlandy.
Ýene «Balkan», ýene «Ahal». «Ahal» «Balkanyň» öýünde 4 gol geçirtmekden bir zat edip gutuljak bolmaly. Ýogsa düzüminde güýçli hem ýaş hüjümçiler, milli ýygyndymyzyň hataryna goşulyp ýören goragçylardyr derwezewanlar bar hem bolsa, «Ahal» Balkanabatda «Balkana» çäre tapyp bilenoklary. «Balkanyň» BAÝ-lary bolsa topary agyr güne salýar. Meseläniň iň dartgynly tarapy hem çempionlykdan umydy üzen «Balkandyr» «Ahal» ikinji orun ugrunda göreşýärler. Edil häzirlikçe «Ahal» bir ädim öňde. Ýöne «Ahal» ädimleriniň sanyny dörde çykararmy ýa-da «nebitçiler» olary ozup geçip, artykmaçlygyny iki utuk öňe çykararmy, ýa orunlar ýene öňki-öňküligine galarmy, biz myny size 23-nji sentýabr güni oýun tamamlanandan soň aýdyp bileris.
Ýöne şu tapgyrda «Balkan» öz meýdanynda ýeňläýse, bu ýeňliş toparyň Ýokary ligadaky 170-nji ýeňlişi bolar. «Ahal» duşuşykda, bolmanda, ýekeje gol geçirip bilse, myhmançylykda 20 we ondan kän gol geçiren 3-nji topar bolar. «Balkan» ýeňiş gazansa, möwsümde öz meýdanynda 10 ýeňiş gazanan ilkinji topar bolar.
«Balkan» bilen «Ahalyň» arasynda birinji aýlawda geçirilen duşuşyk 4:1 hasabynda «Balkanyň» peýdasyna tamamlanypdy, ikinji aýlawda bolsa «Ahal» bu hasaba 3:1-lik ýeňiş bilen jogap berdi. Şu ýylky «Balkan» — «Ahal» oýunlarynda Altymyrat Annadurdyýew bilen 3-nji aýlawda «Altyn asyra» goşulan Begenç Annagurbanow iki gezek tapawutlanan futbolçylardyr.
TÝL — 2015: 26-njy tapgyryň duşuşyklaryndan soň gyzykly hasaplamalar.
16 pökgi:  Tapgyrda geçirilen 4 duşuşykda derwezelere 16 pökgi girdi, ortaça her duşuşykda 4 pökgi. Ýadyňyzda bolsa, geçen tapgyr hem 16 gol bilen tamamlanypdy, ýöne bu tapgyrda «Hazyna» — «Energetik» duşuşygynyň senesiniň üýtgedilendigini ýatladýarys.
Bir jerime: Tapgyrda geçirilen pökgüleriň biri 11 metrlik jerime urgusyndandyr.
Üstünlik myhmanlaryň tarapynda: Tapgyrda geçirilen 4 duşuşygyň diňe birinde ýer eýeleri ýeňiş gazandy, ikisi myhmanlaryň ýeňşi bilen tamamlandy. Bir duşuşyk bolsa deňlik hasap bilen jemlendi.
365: Şu tapgyrdan soňra 23-nji milli çempionatymyzda derwezelere 365 pökgi girizildi. Geçirilen pökgüler boýunça geçen ýylky sepgide ýetmek üçin ýene-de 214 gol gerek. Ýatladýarys, geçen ýyl Ýokary ligada derwezelere 579 pökgi geçirilipdi.
Goragçy hüjüme geçdi: Garaşylşy ýaly, çempionatyň öňdebaryjysy «Altyn asyryň» uly hasap bilen ýeňiş gazanan duşuşygynda ikinji pökginiň awtory, goragçy Parahat Jumanazarow möwsümde birinji gezek tapawutlandy.
Umytjan — duşuşygy jemleýji: Soňky tapgyrlarda örän gowy çykyş edýän we ýygy-ýygyndan tapawutlanmagy başarýan Umytjan Astanow «Altyn asyryň» soňky iki duşuşygynda jemleýji goly geçirip gelýär.
Ýeňişli ýubileý duşuşyk: «Altyn asyr» şu tapgyrda Ýokary ligadaky taryhynda 220-nji oýnuny geçirdi.
Ahyry deňleşdiler: Tapgyrda «Balkanyň» «Şagadamyň» derwezesine ýekeje, «Altyn asyryň» bolsa «Daşoguzyň» derwezesine 3 pökgi geçirmegi bilen şu ýylky çempionatda umumy geçirilen gollaryň sany deňleşdi. Indi «Altyn asyryň» hem, «Balkanyň» hem 58 goly bar.
Myhmançylykda 50-den geçdi: «Daşoguz» şu tapgyrdan soň çempionatda myhmançylykda geçiren duşuşyklaryndan 50-den kän pökgi geçirden ilkinji topar boldy. Şu çempionatda derwezesine jemi 84 gol geçirden «demirgazyklylar» şolaryň 52-sini myhmançylykdaky duşuşyklarynda goýbertdiler.
«Balkan» birinji, «Altyn asyr» ikinji: Şu tapgyrdan soň, «Altyn asyr» öz meýdanynda garşydaş derwezelere 30 we ondan kän gol geçirip bilen ikinji topar boldy. Bu sepgide birinji bolup «Balkan» ýetipdi. Häzir myhmançylykda geçirilen oýunlarda «Balkanyň» 37, «aragatnaşykçylaryň» 31 goly bar.
Ýeňiş tapgyry dowam edýär: Taryhyndaky ikinji çempionlygyň bosagasyna gelen «Altyn asyr» bassyr 5-nji ýeňşini gazandy.
11 gola 0 gol: «Altyn asyr» bilen «Daşoguzyň» arasynda şu möwsümde geçirilen 3 duşuşykda «aragatnaşykçylar» jogapsyz 11 pökgini geçirdiler. Olaryň hüjümçisi Süleýman Muhadow bolsa «Daşoguz» bilen oýnalan oýunlarda 3 gezek tapawutlandy.
2-2, Pirmyrat Sultanow.
Iki oýunda-da jerime: Şu ýyl «Merw» bilen HTTU-nyň arasynda Maryda geçirilen duşuşyklaryň ikisinde-de HTTU-nyň derwezesine 11 metrlik jerime urgusy bellenildi. «Merwiň» jerime urgusy diýlende ilkinji göz öňüňe gelýän Begenç Alamow şolaryň ikisini hem dürs ýerine ýetirdi.
Ýene deňlik: Şu ýyl «Merw» HTTU bilen öýünde geçiren iki duşuşygyny hem deňlik hasap bilen geçirdi.
«Merwiň» derwezesine 900 gol: Eger-de «Merw» geçen tapgyrda Ýokary ligadaky 1000-nji goluny geçiren bolsa, bu gezek öz derwezesine 900-nji goly geçirtdi.
«Merw» «deňlikçileriň» sanawynda: Şu tapgyrdan soň «Merw» çempionatda iň köp deňlik bilen oýnanlaryň sanawynyň liderleriniň hataryna goşuldy. Indi «Merwiň», «Energetigiň» we «Ahalyň» şu ýylky çempionatda 8 deňligi bar.
Üç 10-y tegelediler: Şu tapgyrdan soň «Merw» 23-nji çempionatda 30 gol geçiren 8-nji topar boldy.
Üç 10-y tegeleTdiRdiler: Edil şonuň ýaly hem, «Merw» şu ýylky çempionatda derwezesine 30 gol goýberden 6-njy topar boldy.
HTTU öňde: Öz derwezesine pökgi geçirtmekde HTTU «Merwden» 10 ädim dagy «öňde». «Talyplar» möwsümde derwezesine 40 we ondan kän gol geçirden 4-nji topar boldy.
Bir deňligiň bir üstünligi: Duşuşykda ýeňiş gazanyp bilmese-de, HTTU-nyň derwezesine geçiren 2 golundan soň, «Merw» möwsümde öz meýdanynda geçirilen duşuşyklarda 20 we ondan kän gol geçiren 7-nji topar boldy. Toparyň öz meýdanynda geçiren gollarynyň sany indi 21-e deň.
Umumylykda 3-nji gezek: Begenç Alamow şu möwsümde 3-nji gezek 11 metrlik jerime urgusyndan dürs peýdalandy. Şolaryň ikisi HTTU-nyň derwezesine geçirildi.
Üç duşuşykdan soň: «Merw» — HTTU 3:4.
3-5, Rahmet Şermetow.
Biri 1-nji, biri 20-nji: Şu duşuşyk Annadurdyýewleriň futbolçy maşgalasyndan ýene bir ady janköýerlere tanatdy. Käbir janköýerleriň atlandyryşy ýaly, «Annadurdyýewleriň derbisinde» Azady möwsümdäki 1-nji, Altymyrat bolsa 20-nji goluny geçirdi.
Şamyradow ýene öňde: Türkmenistanyň 6 gezek bombardiri Berdi Şamyradow şu tapgyrda geçiren 3 goly bilen möwsümde jemi 16 gol geçirip, iň netijeli hüjümçileriň sanawynda 4-nji orna çykdy.
Altymyrat üçünji: Altymyrat Annadurdyýew şu möwsümde 20 gol geçiren 3-nji futbolçy boldy.
Serazutdinow möwsüme «girişdi»: Möwsümiň golçularynyň sanawyna 97-nji bolup adyny ýazdyran Ruslan Serazutdinow möwsümde ilkinji gezek tapawutlandy.
4-nji ýer kesgitlendildi: «Aşgabat» bilen «Şagadamyň» arasynda birnäçe hepdeläp dowam eden 4-nji orun ugrundaky ýaryşda ýeňiji ahyry «paýtagtlylar» boldy. Indi «Şagadamdan» 2 utuk öňe saýlanan «Aşgabadyň»3-nji orna çykmagy üçin «Ahalyň» ýekeje gezek ýeňilmegi ýeterlik.
4-nji 4 10-lukçy: Düşünip bildiňizmi? Häzir düşündirýäris. Hakykatdan-da, «Aşgabat» möwsümiň dördünji dört onlukçysy. Başgaça aýtsak, «paýtagtlylar» möwsümde 40 utuk toplan 4-nji topar boldy.
Bir derwezä 330 gol: «Ahalyň» «Aşgabadyň» derwezesine girizen 3 golundan soň, «paýtagtlylaryň» Ýokary ligada derwezesine geçirden gollarynyň sany 330-a çykdy.
2-nji gezek 3-ledi: Derwezelere pökgi geçirmekde entek hem ýaş hüjümçileriň köpüsine görelde bolýan Berdi Şamyradow möwsümdäki ikinji het-trigini amala aşyrdy.
100-iň ýarysy: «Ahal» şu tapgyrdan soň möwsümde 50 gol geçiren 3-nji topar boldy.
80-iň ýarysy: «Aşgabat» şu möwsümde 40 gol geçiren 5-nji topar boldy. Ýöne geçirilen gollaryň sany boýunça «Aşgabat» dördünji orunda durýar. Bu tapgyrda hiç bir futbolçysy tapawutlanyp bilmedik «Şagadmyň» 40 goly bardy. «Aşgabadyň» bolsa indi 41 goly bar.
Ýag, ýaganagym: Hawa, duşuşykda janköýerler derwezelere geçirilen gollary sanap ýetişmediler. Hamana, iki tarapyň derwezewanlary hem bilelikde bir ýere gidene döndi. Şeýlelikde, jemi 8 golly bu duşuşyk möwsümde iň kän golly duşuşyklaryň arasynda ikinji orunda ýerleşdi. Birinji orun siziňem ýadyňyzdadyr — HTTU — «Daşoguz» duşuşygy, oýun HTTU-nyň peýdasyna 10:0 hasabynda tamamlanypdy. Ýöne «Ahal» — «Aşgabat» duşuşygy 8 golly netijäni ýeke özi alyp bilenok. Çünki 13-nji tapgyrda «Balkanyň» «Daşoguzy» jogapsyz gollaryň 8-si bilen ýeňlişe sezewar edendigi janköýerleriň ýadyndan çykan däldir.
Döwlet bir adamda bolýar: Baş tälimçiniň topardan aýrylmagyndan soňra, «Ahal» soňky iki duşuşygynda hem ýeňlip gelýär. Topar mundan öň şu ýylky çempionatda yzygider iki oýunda ýeňilmändi.
Öň beýle bolmandy: Bu duşuşyk möwsümde «Ahalyň» öz derwezesine iň kän pökgi geçirden duşuşygy boldy.
Möwsümde birinji gezek: «Ahal» «Aşgabatdan» şu möwsümde birinji gezek ýeňildi.
Artykmaçlyk henizem «Ahalda»: Hawa, 3 duşuşygyň netijeleri boýunça «Ahal» — «Aşgabat» 7:6. Altymyrat Annadurdyýew bolsa 3 duşuşykda 5 gezek tapawutlandy.
0-1, Aleksandr Boliýan 90’.
Ahyrsoňy: «Şagadam» bilen «Balkan» şu möwsüm birek-biregi ýeňip bilmän kösendiler. Ahyrsoňy «Balkan derbisi» bir toparyň ýeňşi bilen tamamlandy.
Diňe bir aýlawda 6 gol: «Balkanyň» kyn düşen ýeňşiniň sebäpkäri Aleknadr Boliýan diňe üçünji aýlawda 6 gol geçirildi. Bu bolsa 8 oýunda 6 gol diýmekdir.
Ýeňen «Balkan» hem bolsa: Möwsümde «Şagadam» bilen «Balkanyň» geçirden gollary deňleşdi – 27 gol.
Myhmançylykda: Şu tapgyrdan soň «Balkan» myhmançylykda 20 gol geçiren 4-nji topar boldy.
Kerwen emele gelýär: «Balkan» soňky duşuşyklarda bassyr ikinji gezek ýeňiş gazandy. Ikisinde hem hem 1 gol tapawudy bilen.
Kerwen «emele gelýär»: Welaýata wekilçilik edýän beýleki bir topar — «Şagadam» bolsa iki tapgyr bäri şol bir hasap bilen ýeňlip gelýär.
TÝL — 2015: 26-njy tapgyryň duşuşyklaryndan öň käbir sanlar, maglumatlar.
Çempionatyň öňdebaryjysy bilen ýaryş tertibiniň soňky ornundaky toparyň duşuşygy. Bir möwsümiň iň netijeli futbolçysy bolmak üçin  Süleýman Muhadowa ýene bir mümkinçilik. Bilşiňiz ýaly, iň netijelileriň sanawynda Süleýmanyň geçiren gollary Myrat Ýagşyýewiňkiden 2 gol az.
Duşuşykda artykmaçlyk, gürrüňsiz, «Altyn asyryň» tarapynda. Eger «Daşoguz» bir gudrat görkezmese, «Ahal» ýa-da «Balkanyňam» birinden biriniň utuk ýitirjekdigini çaklasak, «Altyn asyryň» ikinji orundaky topar bilen arany has uzaldaýmagy hem mümkin.
Ýeňiji kim bolanda-da, şu duşuşyk «Altyn asyryň» Ýokary ligadaky 220-nji duşuşygy bolar. Belki ýeňer, belki ýeňler, ol nämälim, ýöne «Daşoguz» şu duşuşykda «aragatnaşykçylaryň» derwezesine ýekeje pökgi geçirip bilse, bu gol olaryň çempionatdaky 10-njy goly bolar. «Demirgazyklylaryň» öz derwezesine girjek ýekeje pökgi bolsa olaryň myhmançylykda 50 gol geçirden ilkinji topar bolmagyna sebäp bolar. Janköýerleriňem garaşyşy ýaly, duşuşyk «Altyn asyryň» peýdasyna tamamlansa, bu toparyň bassyr 5-nji ýeňşi bolar.
Şu ýylky «Altyn asyr» — «Daşoguz» duşuşyklarynyň ikisi hem 4:0 hasabynda «aragatnaşykçylaryň» peýdasyna tamamlandy. Süleýman Muhadow bilen Ahmet Ataýew bolsa iki gezek tapawutlanan futbolçylardyr.
Tapgyryň garaşylýan esasy duşuşyklary bizi ýene bir gün garaşdyrar. 26-njy sentýabrdaky duşuşyklar ýaryş tertibiniň 6-njy orny ugrunda bolar — «Merw» HTTU-ny kabul eder.
Geçen tapgyrda toparlaryň ikisi hem ýeňiş gazandy. Ýeňiş bu gezek hem iki topara-da zerur. Ýöne ol kimiňki bolarka?!
Ýer eýesi hökmünde garasaň-a «Merw» ýeňşi elden bermejek ýaly görünýär, ýöne HTTU şu möwsümde «Merwden» ýeňlip görenok, hat-da öz meýdanynda üstün hem çykdy. Bu duşuşygyň deňlik bilen tamamlanaýmak ähtimallygy hem. Eger şeýle bolsa «Hazyna» ýene-de bu toparlar bilen arany ýygryp biler.
Duşuşykda «Merw» HTTU-nyň derwezesine ýekeje gol geçirip bilse, 30 gol geçiren toparlaryň sanawyna goşular. Eger ýekeje gol geçirtse, 30 gol geçirdenler «Merwi» öz kerwenine goşar. Galyberse-de «Merwiň» bu duşuşykda geçirip biljek ýekeje goly toparyň öz meýdanynda 20 we ondan kän gol geçirenleriň sanawyna 7-njilik bolup goşulmagyna ýardam eder.
Şu ýyl «Aşgabat» bilen geçirilen iki duşuşykda hem ýeňiş gazanan  «Ahal» üçin geçen tapgyrda «Balkana» aldyran ikinji ornuny gaýdyp almaga mümkinçilik bar. Ýöne «Altyn asyr» bilen bolan duşuşykda özüniň kän bir ejiz topar däldigini «Aşgabat» ýene bir ýola görkezdi. Şonuň üçin, duşuşykda artykmaçlyk «Ahalyň» tarapynda ýaly görünse-de, ýeňijini anyk çaklamak kyn. Ýöne bu duşuşyk «Ahalyň» ikinji, «Aşgabadyň» bolsa dördünji orun ugrundaky göreşine täsirini ýetirer diýip garaşýarys.
Eger duşuşyk «Aşgabadyň» peýdasyna tamamlansa, «paýtagtlylar» möwsümde  40 utuk toplan toparlaryň sanawyna goşular.
Ýokarda-da aýdyşymyz ýaly, «Ahal» bilen «Aşgabadyň» şu ýylky özara duşuşyklarynda artykmaçlyk «Ahalyň» tarapynda. Yzda galan iki oýundan soň «Ahalyň» 4 goluna «Aşgabat» Ruslan Kurbanowyň ýekeje dürs penaltysy bilen jogap berip bildi. Altymyrat Annadurdyýew bolsa «Ahal» — «Aşgabat» duşuşyklarynyň hakyky lideridir. Ol şu möwsümde «Ahalyň» «paýtagtlylaryň» derwezesine girizen gollarynyň ählisini öz adyna ýazdyrdy.
Balkan derbisi. Iki topar üçin hem ýeňil bolmadyk duşuşykda öňde duran wezipeler «Ahal» — «Aşgabat» duşuşygynyňka meňzeş. Ýene-de ikinji we dördünji orun ugrundaky göreş. Meseläniň dartgynly tarapy bolsa, «Şagadam» bilen «Balkanyň» şu möwsümde entek biri-birini ýeňip bilmeýänligidir.
— «Balkan» ýeňilse, ýene-de ikinji orny elinden gidirip biler;
— «Şagadam» ýeňiş gazansa, şu ýylky çempionatda 40 utuk toplan toparlaryň sanawyna goşular;
— «Balkan» ýeňläýse, bu ýeňliş toparyň Ýokary ligadaky 170-nji ýeňlişi bolar;
— «Balkan» duşuşykda ýekeje gol geçirtse, myhmançylykda 20 gol geçirden 4-nji topar bolar.
TÝL — 2015: 26-njy tapgyryň «Hazyna» — «Energetik» duşuşygyndan soňra gyzykly hasaplamalar.
«Hazyna» utuk toplaýar: Baş tälimçisiniň we düzüminden ep-esli oýunçynyň ýurdumyzyň 19 ýaşa çenli futbol ýygyndysynyň hatarynda Aziýa çempionatynyň saýlama tapgyrynyň duşuşyklaryna gatnaşandygy üçin «Hazyna» futbol toparynyň Ýokary ligadaky soňky 3 oýnuny geçirmändigini ýene bir gezek ýatladýarys. Senesi üýtgedilen duşuşyklarynyň her birini aýratyn aýda geçirjek «Hazyna» şolaryň ilkinjisini üstünlik bilen jemläp, utugyny artdyrdy.
«Hazyna» HTTU-dyr «Merwi» ýetip bilermi: Häzir «ykdysadyýetçiler» HTTU-dan 3, «Merwden» bolsa 2 utuk yzda. Ýöne ätiýaçda duran iki oýun hem bar. Diýmek, «Hazyna» biraz tijense, ýaryş tertibindäki ornuny gowulandyryp biler. Ýöne öňdäki garşydaşlaryň indi «Energetik» däldigini hem nazarda tutmak gerek. «Ykdysadyýetçiler» senesi üýtgedilen indiki duşuşyklaryny HTTU hem-de «Altyn asyr» bilen geçirerler.
«Hazyna-da» 30 utuk toplady: Şu duşuşykda gazanylan ýeňişden soň, «Hazyna» Ýokary ligadaky ilkinji möwsüminde toplan utuklarynyň sanyny 30-a çykardy we topar şu möwsümde 30 utuk toplan 8-nji topar boldy. «Energetikdir» «Daşoguza» bolsa 30 utuk entek has uzakda görünýär...
Ýokary ligada ýubileý ýeňiş: Düşündirişi örän sada. «Hazyna» şu duşuşykda Ýokary ligadaky 10-njy ýeňşini gazandy.
Ýokary ligada «ýubileý» ýeňliş: Bu duşuşyk «Energetik» üçin hem özboluşly «ýubileý». Ýokary liganyň şowsuz toparlarynyň biri bolan «energetikçiler» şu möwsümde myhmançylykda geçiren duşuşyklarynda 10-njy gezek ýeňildiler.
Deňleşdi: Şu duşuşykdan soňra, «Hazynanyň» Ýokary ligada garşydaş derwezelere geçiren goly bilen öz derwezesine goýberden pökgüleriniň sany deňleşdi. Indi «Hazynanyň» Ýokary ligadaky pökgi gatnaşygy: 39-39.
Her toparda bir dubl: Gurban Annaýew şu möwsümde eýýäm ikinji gezek bir duşuşykda iki gol geçirdi. Täsin tarapy şol dubllary aýratyn toparlarda amala aşyranlygydyr. Gurban möwsümdäki ilkinji dublyny 3-nji tapgyrda «Ahalyň» düzüminde oýnaýarka amala aşyrypdy.
19 golly ýeketäk tapgyr: Şeýlelikde, 26-njy tapgyr dolulygyna tamamlandy. Tapgyrda derwezlere jemi 19 gol geçrildi. Täsin tarapy Ýokary liganyň 23-nji möwsüminde, ýagny şu ýyl entek 19 gol bilen tamamlanan ýekeje tapgyr hem ýok. Şu wagta çenli tapgyrlardaky gollaryň sany 19-da ýa kän boldy, ýa-da az.
30 utuk 40 gol: Şu duşuşykdan soňra, «Hazyna» möwsümde garşydaş derwezelere 40 gol geçiren 6-njy topar boldy.
Gurban Annaýew «Hazynanyň» golçularynyň sanawynda: Gurban Annaýew «Hazyna» toparynyň Ýokary ligadaky bombardirleriniň sanawynda toparda geçiren 4 goly bilen 3-nji orna geçdi. «Hazynanyň» Ýokary ligada geçiren oýunlarynda Guwanç Abylowyň 14, Didar Durdyýewiň 12 goly bar.
Üç oýundan soň «Hazyna» — «Energetik»: Şu ýylky «Hazyna» — «Energetik» duşuşyklarynyň üçüsi hem «ykdysadyýetçileriň» peýdasyna tamamlandy. Gollaryň gatnaşygy: «Hazyna» 9-1 «Energetik». Toparlar dördünji aýlawda hem bir gezek duşuşarlar. Ol duşuşyk «Energetigiň» meýdanynda geçiriler.
TÝL — 2015: 27-nji tapgyryň duşuşyklaryndan soň gyzykly hasaplamalar.
Ine-de, doly bolmasa-da, 23-nji milli çempionatymyzyň üçünji aýlawy hem tamamlandy. Aýlawyň soňky tapgyrynda geçirilmeli 5 duşuşygyň biriniň senesiniň süýşürilendigini ýene bir gezek ýatladýarys. Geçirilen 4 duşuşykda bolsa derwezelere 12 pökgi geçirildi. Täsin tarapy, yzda galan 25 tapgyryň duşuşyklarynda 12 gol bilen tamamlanan ýekeje tapgyr hem ýok eken, gollar ýa-ha 12-den az, ýa-da kän.  Ýöne bu tapgyrda-da ýene bir oýnuň bardygyny ýene bir gezek ýatlatmaly bolýarys.
Tapgyrda artykmaçlyk ýer eýeleriniň tarapynda boldy. Geçirilen 4 duşuşygyň 2-sinde meýdan eýeleri ýeňiş gazansa, bir duşuşyk myhmanlaryň ýeňşi bilen tamamlandy. Bir duşuşykda bolsa hasap 1:1 — deňlik.
Tapgyrdaky 12 gol jemi 9 futbolçy tarapyndan geçirildi. Jemi 3 futbolçynyň duşuşyklarda 2 gezek tapawutlanmagy hem tapgyrlarda seýrek gaýtalanýan ýagdaý. Ýöne şu gezek, hakykatdan-da, şeýle boldy — tapgyrda 3 futbolçynyň dubly bar.
Üçünji aýlawyň soňky duşuşygyndan soň, ýaryş tertibinde üýtgeşme bolmady. Ýöne garaşylmadyk ýagdaýda «Daşoguzdan» ýeňlen «Ahal» ikinji orun ugrundaky göreşden daşlaşyp, «Şagadamdyr» «Aşgabat» bilen üçünji orun ugrunda göreşmeli boldy. Iň ýakyn garşydaşyndan 8 utuk öňe saýlanan «Balkan» hem kümüş medala has golaýlaşdy. Üstesine, ýaryşyň öňdebaryjylary «Altyn asyr» bilen «Balkan» şu möwsümde 60 we ondan kän pökgi geçiren ilkinji toparlar boldy. Indi çempionatda «Balkanyň» 62, «Altyn asyryň» 61 goly bar.
Garaşylşy ýaly, duşuşyk «aragatnaşykçylaryň» peýdasyna tamamlandy. Olaryň gollarynyň ikisini öz adyna ýazdyran tejribeli goragçy Begenç Annagurbanow bolsa, üçünji aýlawda «Altyn asyryň» düzümine täzeden gaýdyp gelensoň, ilkinji gezek tapawutlandy. Birinji, ikinji aýlawlarda «Balkanyň» düzüminde çykyş edip, derwezelere 5 pökgi girizen Begenç asyl toparyndaky ilkinji goluny goşalady. Indi Begenjiň şu ýylky çempionatda 7 goly bar.
— Tapgyrda «Energetigiň» derwezesine girizen 3 golundan soň, «Altyn asyr» şu möwsümde myhmançylykda geçiren oýunlarynda 30 gol geçiren ilkinji topar boldy;
— şu duşuşykdan soň, «Energetik» şu möwsümde öz meýdanynda 20 gol geçirden ikinji topar boldy;
— «Aragatnaşykçylar» bassyr 6-njy ýeňşini gazandy.
— «Altyn asyr» iki tapgyr bäri garşydaşlaryny şol bir hasap (3:0) bilen ýeňýär.
Möwsüme AFK-nyň Kubogynyň toparçalary bilen başlan «Ahal» möwsümiň ahyrynda çempionatyň iň yzdaky toparyndan ýeňler diýip pikir edenimiz ýok bolsa gerek. Indi 3 tapgyr bäri diňe ýeňlip gelýän «Ahalyň» ozal hem käbir möwsümleriň ahyrynda biraz ejizländigini görüpdik. Ýöne entek bady gowşadardan has ir, öňde tutuş bir aýlaw ýatyr, ol bolsa 9 oýundan ybarat. 9 oýun toparyň ýaryş tertibindäki ornuna juda uly täsir ýetirip biler.
«Daşoguz» bolsa möwsümdäki ikinji ýeňşini gazanyp, utugyny 8-e çykardy. Täsin tarapy, «demirgazyklylar» iki ýeňşini hem öz meýdanynda gazandylar, ýeňişli tamamlanan iki duşuşykda hem hasap 2:1 boldy. Şeýlelikde, olaryň şu ýylky çempionatda geçiren gollarynyň sany ahyrsoňy 10-dan geçdi.
— Şu ýeňliş «Ahalyň» Ýokary ligada 240-njy gezek ýeňlişi boldy.
— «Ahal» myhmançylykda geçirilen duşuşyklarda öz derwezesine 20-den kän gol geçirden 5-nji topar boldy;
— «Ahal» bassyr üçünji gezek ýeňildi.
1-0 53' Aleksandr Boliýan.
3-0 70' Amir Gurbany.
«Balkanyň» uly hasapdaky ýeňşinden ozal aýtmaly bir ýagdaý bar — üçünji aýlawda 8 duşuşyk geçirildi (biri indi geçirilmeli), möwsüme hut şu aýlawdan girişen Aleksandr Boliýan 8 oýunda 8 gol geçirdi. Göz degmäwersin!!!
«Balkanyň» ýeňşine garaşylsa-da, beýle uly hasaba garşylmandygyny nygtamak gerek. Çünki «Balkan» mundan ozalky Balkanabatda geçirilen duşuşykda «Merwi» kynlyk bilen, bir gol tapawudy bilen utdy. Marydaky duşuşyk bolsa deňlikde tamamlandy. Bu gezek bolsa... Käbir janköýerler munuň sebäbini degişme bilen «Toparda öň Boliýan ýokdy» diýip düşündirýärler.
— «Balkan» soňky orunlardaky bäsdeşlerinden ep-esli arany açdy;
— Aleksandr Boliýan şu duşuşykdan soň 2012-nji ýyldan bäri 60-dan kän gol geçiren 4-nji futbolçy boldy. A.Boliýanyň 2012-nji ýyldan bäri 61 goly bar, ýöne diňe Ýokary ligada.
— «Balkan» öz meýdanynda 40-dan kän gol geçiren ilkinji topar boldy.
— «Merw» şu möwsümde ilkinji gezek 4 gol tapawudy bilen ýeňildi.
— 4:0 — «Balkanyň» söýgüli hasaplarynyň biri. «Nebitçiler» möwsümde indi dördünji gezek şeýle hasap bilen ýeňiş gazanýarlar. Täsin ýeri, şol uly hasaply ýeňişleriň ählisi hem Balkanabatda geçirilen duşuşyklarda gazanyldy.
— «Balkan» bassyr üçünji ýeňşini gazandy.
Toparlar şu möwsümde ilkinji gezek birek-biregi ýeňip bilmediler. Mundan öňki duşuşyklar ýer eýeleriniň ýeňşi bilen tamamlanypdy. «Şagadam» şu tapgyrda Ýokary ligadaky 650-nji duşuşygyny geçirdi. Duşuşyk barada başga üýtgeşik belliklerimiz ýok, ýöne 4-nji ýer üçin bäsleşýän toparlaryň arasynda ýene-de orunlar üýtgemedi. Gaýtam iki topar hem ikinji orun üçin bäsdeşlik etmek üçin «Ahala» bir ädim ýakynlaşdylar.
TÝL — 2015: 27-NJI TAPGYRYŇ DUŞUŞYKLARYNDAN ÖŇ KÄBIR MAGLUMATLAR.
Duşuşygyň senesi üýtgedildi.
Türkmenistanyň at gazanan tälimçisi Aly Gurbanynyň şägeirtleri iki tapgyr bäri ýeňiş gazanyp gelýän hem bolsa, şu möwsümde topar «Merw» bilen geçiren duşuşyklarynda görnetin artykmaçlyk gazanýar diýsek ýalňyş bolar. Çünki birinji aýlawda Balkanabatda geçirilen duşuşykda «Merw» 1:2 hasabynda öňe-de geçipdi, ýöne soňky minutlarda goragçy Mekan Saparowyň derwezä gönükdiren iki dürs urgusy ýer eýelerine ýeňşi getirdi. Ikinji aýlawda «Merwiň» meýdanynda geçirilen duşuşyk bolsa 1:1 hasabynda deňlik bilen tamamlandy. Şeýle-de bolsa, «Balkan» mundan iki-üç möwsüm öň öz meýdanynda «Merwi» 7:0 hasabynda ýeňip bilýändigini hem görkezipdi. Şu duşuşykda hem artykmaçlyk ýer eýeleriniň tarapynda bolsa gerek.
Duşuşygyň netijeleri näme berer?! Elbetde, ýaryş tertibiniň öňdebaryjysyndan — «Altyn asyrdan» 15 utuk yzda barýan hem bolsa, «Balkana» öňňüýylky üstünligini gaýtalap, çempionaty kümüş medal bilen tamamlamaga mümkinçilik bar. Şu duşuşykda gazanyljak ýeňiş «Balkanyň» şol mümkinçiligini saklap galar ýa-da artdyrar. «Merw» bolsa ýeňiş gazanan ýa-da deňlik bilen oýnap bilen ýagdaýynda 6-njy orun ugrundaky göreşde HTTU-dan birnäçe ädim öňe geçip biler.
Şu möwsümde geçirilen «Balkan» — «Merw» duşuşyklarynda Mekan Saparowdan başga iki gezek tapawutlanan futbolçy ýok.
Soňky tapgyrlaryň şowsuz topary bolan «Şagadama» ýene bir kyn synag garaşýar. «Aşgabat» bolsa geçen tapgyrda «Ahalyň» derwezesine 5 gol geçirip, janköýerlerini nobatdaky ýeňişlere ruhlandyrdy. Ýöne gollara höwesjeň toparyň öz goragyny hem berk saklamagy gerek. Eger bu gezek hem öz derwezäňe 3 pökgi goýbertjek bolsaň, «kenarlylar» kän bir «sylap» durmaz.
— «Aşgabat» «Ahalyň» yzyndan ýetip, üçünji orna geçmäge;
— «Şagadam» «Aşagabadyň» elinden 4-nji orny almaga ýykgyn eder. Umuman, netijesi köp zady çözüp biljek duşuşyk.
Şu möwsümde «Aşgabat» — «Şagadam» duşuşyklarynda derwezelere 4 pökgi girizildi. Ýöne enteg-ä 2 gezek tapawutlanyp bilen futbolçy ýok.
Tapgyryň ikinji gününde çempionatyň soňky orunlardaky toparlar öňdebaryjylary kabul eder. Şolaryň biri hem «Energetik» — «Altyn asyr» duşuşygydyr. Çempionlygyň bosagasyna gelen «aragatnaşykçylaryň» bu duşuşykda hem ýeňiş gazanjakdygyna ynanyp bolar. Şu çempionatda ýekeje duşuşykda asgyn gelen «Altyn asyr» «Energetigi» 2 aýlawda-da uly hasap bilen ýeňdi. Umuman, çempionatda «Energetik» «aragatnaşykçylaryň» 8 goluna Kerim Hojaberdiýewiň ýekeje goly bilen jogap berip bildiler.
Eger Balkanabatdaky duşuşykda «Merw» «Balkany» azda-kände saklap bilse, «Altyn asyram» garaşylşy ýaly, ýeňiş gazansa, «aragatnaşykçylar» doly çempion diýmäge-de hakymyz bar. Galan 10 oýunda azyndan 17 utuk bilen öňe saýlanan «Altyn asyry» ozup geçmek toparlaryň hiç birine-de başartmasa gerek.
Şeýle-de bolsa «Energetigiň» öz meýdanynda «Ahal», «Balkan», HTTU ýaly toparlary saklap bilendigini size ýene bir gezek ýatlatmak isleýäris.
Iki tapgyrdan bäri ýeňiş ýüzüni görmedik «Ahal» ahyrsoňky bu duşuşygyň esasy faworiti. Futbolçylar sazlaşykly oýun gurup bilseler, topara ikinji orna geçmäge-de, iň netijeli hüjümçileriň ýaryşynda öňdebaryjylara juda ýakyn gelen Altymyrat Annadurdyýewe köpräk tapawutlanmaga-da mümkinçilik bar.
Şu ýylky «Daşoguz» — «Ahal» duşuşyklaryna het-trikleriň duşuşyklary diýip bileris. Birinji aýlawda Daşoguz şäherinde geçirilen duşuşykda Mämmedaly Karadanow, ikinji aýlawda Aşgabatda Begli Meredow 3 gezek tapawutlanyp bilipdi. Belki bu gezek kimdir biri şeýle ýokary netijäni görkezip biler.
Ýa-da «Daşoguzyň» nähilidir bir keramat görkezäýmegem ahmal. Çünki «Ahal» soňky iki tapgyrdan utulyşdan soň ynamsyz oýnap biler...
TÝL — 2015: 28-nji tapgyryň duşuşyklaryndan soň gyzykly hasaplamalar.
Soňky gezek duşuşdylar: 28-nji tapgyr şol bir wagtyň özünde Milli çempionatymyzyň şu möwsüminiň iň soňky tapgyrydyr. Şonuň üçin hem toparlar birek-birek bilen şu ýyldaky iň soňky duşuşygy geçirdiler.
16 gol: Tapgyrda geçirilen duşuşyklarda derwezelere 16 pökgi girizildi. Ýöne «Altyn asyr» bilen «Hazynanyň» arasynda geçirilmeli ýene bir duşuşygyň bardygyny hem ýatladýarys.
Üstünlik ýer eýelerinde: Geçirilen 4 duşuşygyň diňe birinde myhmanlar ýeňdi, iki oýun ýer eýeleriniň peýdasyna tamamlandy. Bir duşuşykda bolsa deňlik hasaba alyndy. Ýer eýeleriniň 10 goluna myhmançylykda çykyş eden toparlar 6 gol bilen jogap berip bildiler.
400-e 8 gol galdy: Şu tapgyrdan soň, 23-nji Milli çempionatymyzda derwezelere jemi 392 pökgi geçirildi. Geçen ýyl möwsümiň 579 gol bilen jemlenendigini ýene bir gezek ýatladýarys. Hany göreliň, bu ýylky hüjümçilerimiz geçen ýylky sepgide ýetip bilerlermikä?!
Baltaýew soňky aýlawa şowly başlady: 4-nji aýlawyň ilkinji duşuşygynda «Aşgabatdan» Rahymberdi Baltaýew möwsümdäki ilkinji goluny geçirdi.
Şamyradowda 50 gol: Dogry, adyny türkmen futbolynyň taryhyna iň köp bombardir bolan futbolçy hökmünde ýazdyran Berdi Şamyradow üçin bu sepgit az. Ýöne bize Ýokary liganyň oýunlarynyň taryhyny dörüp, diňe 2012-nji ýylyň futbol möwsüminden bäri kim näçe gol geçirendigini bilmek başardyk. Biziň ýöredýän sanawynymyz hem şol möwsümden başlaýar. Şu tapgyrda dürs ýerine ýetiren 11 metrlik jerime urgusy Berdi Şamyradowyň 2012-nji ýyldan bäri geçiren 50-nji goly boldy. Ol şol möwsümden bäri 50 gol geçirenleriň sanawyna 6-njylyk bolup adyny ýazdyrmagy başardy. Bu sanawyň ilkinji 5 basgançagynda S.Muhadowyň, M.Karadanowyň, D.Durdyýewiň, A.Boliýanyň, H.Amanmämmedowyň atlary bar.
140-njy ýeňiş: Şu tapgyrda «Aşgabat» Ýokary ligadaky 140-njy ýeňşini gazandy.
Baltaýew ilkinji 10-lukda: Biz 2013-nji ýylyň futbol möwsüminden bäri toparlaryň iň netijeli futbolçylarynyň sanawyny hem döretdik. Şu tapgyrda şol möwsümden bäri, «Aşgabadyň» düzüminde 6-njy pökgüsini derwezeden geçiren Rahymberdi Baltaýew toparyň bombardirleriniň sanawynda ilkinji onluga (9-njy orun) düşmegi başardy.
Şu ýyl «Aşgabat» — «Merw»: Şu möwsümde iki toparyň arasynda geçirilen 4 duşuşygyň 3-si «paýtagtlylaryň» ýeňşi, biri «Merwiň» ýeňşi bilen tamamlandy. Gollaryň gatnaşygy: «Aşgabat» 7 — 3 «Merw».
Deňlikler ýedi ony tegeledi: Şu tapgyrdan soň, HTTU-nyň Ýokary ligada geçiren duşuşyklarynyň 70-si deňlik bilen tamamlandy.
Myrat Ýagşyýew gollaryny köpeldýär: Birinji aýlawdan bäri iň netijeli hüjümçileriň sanawynda öňdeligi hiç kime bermän gelýän Myrat Ýagşyýew ýylyň iň kän gol geçiren futbolçysy bolmaga ýene bir ädim ýakynlaşdy.
Muhammedowyň 10-njy goly: HTTU-a arzyly deňligi getiren Nurýagdy Muhammedowy şu möwsümde 10-njy gezek tapawutlandy.
«Balkanam» 10 gol goýbertdi: Şu tapgyra çenli «Altyn asyr» bilen «Balkan» öz öýünde derwezesine geçirden gollarynyň sany 10-a çykmadyk 2 topardy. Indi bu sanawda «aragatnaşykçylaryň» bir özi galdy.
Ýeňişli tapgyryň soňy: «Balkanyň» ýeňişli tapgyryny HTTU jemledi. Mundan öňe 3 duşuşykda yzygider ýeňiş gazanan «Balkan» bu gezek talyplara çäre tapyp bilmedi.
Şu ýyl «Balkan» — HTTU: Şu möwsümde «Balkan» bilen HTTU-nyň arasyndaky duşuşyklarynyň 2-si «nebitçileriň», biri talyplaryň ýeňşi bilen tamamlandy. Soňky aýlawdaky duşuşyk bolsa, siziňem bilşiňiz ýaly, deňlik bilen tamamlandy. Gollaryň gatnaşygy: «Balkan» 7 — 3 HTTU.
5-0 Azat Garajaýew 83.
Çoňkaýew hem dublçy: «Şagadamyň» duşuşykdaky ilkinji iki golunyň awtory Gahrymanberdi Çoňkaýew täze toparyndaky ilkinji dublyny amala aşyrdy.
«Şagadamyň» Muhadowy: Duşuşykda tapawutlanmagy başaran ýaş zehin Islam Muhadow, bize belli bolan maglumatlara görä, entek 17 ýaşynda. Şeýle-de bolsa, ýaş zehin özüne bil baglansa, geljegiň ýyldyzlarynyň birine öwrülip biljekdigini görkezdi.
Bir derwezä 90 pökgi: «Şagadamyň» 5 golundan soň, «Daşoguzyň» möwsümde geçirden gollarynyň sany 90-na çykdy.
Ýene 5 gol: «Şagadam» «Daşoguz» bilen ikinji aýlawda öz meýdanynda geçirilen duşuşykda hem «demirgazyklylaryň» derwezesine  5 gol geçiripdi. Ýöne onda «Daşoguz» bu gollaryň 2-sine jogap berip bilipdi. Bu gezek welin...
Şu ýyl «Şagadam» — «Daşoguz»: Geçirilen 4 duşuşyk hem «Şagadamyň» peýdasyna tamamlandy. Gollaryň gatnaşygy: «Şagadam» 16 — 2 «Daşoguz».
Annadurdyýew ikinjilige geçdi: Şu duşuşykda iki gezek tapawutlanan Altymyrat Annadurdyýew iň netijeli futbolçylaryň sanawynda ikinji orna geçdi.
Şermetowam dublçy: Möwsümdäki ilkinji dublyny amala aşyran Rahmet Şermetowam BIR OÝUNDA IKI PÖKGI GEÇIRENLERIŇ sanawyna goşuldy.
Altymyrat 4-nji gezek: Ýokarky netijeden hem görşüňiz ýaly, duşuşykda iki gezek tapawutlanyp bilen diňe Rahmet Şermetow däl. Altymyrat Annadurdyýew indi şu möwsümde 4-nji gezek bir oýunda iki gezek tapawutlanyp bildi. Şeýlelikde, ol möwsümiň dublçylarynyň sanawynda ikinji orna çykdy. Bu sanawyň başyny 7 dubl bilen Süleýman Muhadow çekýär.
60-njy şowsuzlyk: Şu tapgyrdan soň, möwsümde «Energetigiň» derwezesinden geçirilen gollaryň sany 60-a çykdy.
Şowsuzlyk döwri tamamlandy: Şu tapgyra çenli «Ahal» bassyr 3 oýunda ýeňlipdi.
TÝL — 2015: 28-nji tapgyryň öňünden käbir maglumatlar, çaklamalar.
Geçen tapgyrda «Balkandan» uly hasap bilen ýeňlen «Merwe» dördünji aýlawyň ilkinji duşuşygynda-da kyn synag garaşýar. «Merw» «Aşgabady» şu möwsümde diňe birinji aýlawda ýeňip gördi, şondan soňky iki duşuşyk «paýtagtlylaryň» peýdasyna tamamlandy, hat-da Maryda geçirilen üçünji aýlawdaky duşuşykda-da. Bu gezek hem «Aşgabadyň» ýeňjekdigine garaşyp bolar. Eger «Aşgabat» şuny başarsa, «Ahalam» utuk ýitirse, onda «paýtagtlylara» ýaryş tertibinde üçünji orna geçmek mümkinçiligi garaşýar. Ýok, tersine, «Merw» ýeňiş gazanaýsa, topar HTTU utuk ýitiren ýagdaýynda 6-njy orna geçip biler. Duşuşygyň deňlik bilen tamamlanmagy toparlaryň ikisiniň eýeleýän orunlary üçin hem howply. Şu möwsümde geçirilen «Aşgabat» — «Merw» duşuşyklarynda Berdi Şamyradow («Aşgabat») bilen Toýly Goçnazarow («Merw») iki gezek tapawutlanan futbolçylardyr.
Bu duşuşyk birinji tapgyrdaky 6:0 hasabyna «Ahalyň» peýdasyna tamamlanan gyzykly oýny ýatlatsa-da, geçen tapgyrda janköýerleriň «Ahala» bolan ynamy ep-esli gowşadymyka diýýäris. Şonuň üçin «Ahal utar» diýip ynamly aýtmak indi kyn, iň bolmanda «Ahal» özüniň ýeňiş gazanyp bilýän topardygyny täzeden subut edýänçä. Ýöne kim utanda-da, bu duşuşyk «Ahalyň» Ýokary ligadaky 450-nji duşuşygy hökmünde taryha girer.
Geçen tapgyrda keramat görkezen «Daşoguz» bu gezek deňiz kenarynda myhmançylykda. Toparlaryň arasynda ikinji aýlawda Türkmenbaşy şäherinde bolup geçen duşuşyk ýadyňyzdadyr-la! «Şagadamam» 5 gol geçirse, geçiripdi welin, «Daşoguzam» 2-sine jogap berip ýetişipdi. Ýöne yzda galan 3 duşuşykda-da ýeňiş «Şagadamyň» tarapynda boldy.
Bir görseň, «Ahaly», «Hazynany» ýeňip gudrat görkezip ýören, bir görseňem HTTU-dan 10:0 ýeňlip ýören «Daşoguzyň» janköýerleri, hany göreliň, bu gezek nähili garaşylmadyk sowgat bilen ýüzbe-ýüz bolarlarka?!
Şu duşuşygyň ady henizem haýbatly eşidilýär. Gyzykly oýnuň boljakdygy hakynda-ha gürrüňem ýok. Dogry, soňky tapgyrlarda talyplar özlerinden garaşylýanyndan hem gowy oýun görkezýärler, ýöne «Balkan» şu wagt Ýokary ligada «ot gorsaýar». «Altyn asyrdan» başga hiç kim «nebitçileriň» badyny saklap bilenok, onda-da Balkanabatda oýun bolanda. Eger ýene şeýle bolaýsa, «nebitçiler» ikinji orunda «kök urýar». HTTU utsa-da 6-njy ornuny saklap galyp biler.
Bir tarapda üçünji aýlawyň super triosy — BAÝ (Boliýan, Ataýew, Ýagşyýew), ikinji tarapda, bir tarapda-da olaryň her bir ädimine belet HTTU-nyň goragy we hüjümçiler Sultanow, Muhammedow we başgalar. Ýeňiş kimiň tarapynda bolarka?
TÝL — 2015: 29-njy tapgyryň duşuşyklaryndan soň gyzykly hasaplamalar.
100 sany bombardir: Elbetde, bu sözbaşy aýdyljak pikiri has ulaltdy. Ýöne bir zady aýdyp bileris: şu tapgyrdan soň Ýokary liganyň şu möwsüminde tapawutlanan futbolçylaryň sany 100-den geçdi.
Garaşylan çykmady: Oýunlardan öň «Şu tapgyryň duşuşyklarynyň netijeleri ýaryş tertibindäki orunlary üýtgedip biler» diýip ýazypdyk. Tapgyryň netijeleri bolsa, kemteresinden ýekeje toparyň hem eýeleýän ornuny üýtgetmedi. Diňe şunuň özi hem ýaryşyň çekeleşikli barýandygynyň kepili dälmi näme?!
Arzuwlar amala aşdy: Dördünji aýlaw dowam edýär. Diýmek toparlar biri-biri bilen şu ýyllykça iň soňky gezek duşuşýarlar. 29-njy tapgyryň duşuşyklarynyň esasy aýratynlygy käbir toparlaryň arzuwlaryny amala aşyranlygyrdyr. Mysal üçin HTTU geçen üç aýlawda hem «Aşgabatdan» ýeňlipdi. Bu gezek bolsa ol möwsümde ilkinji gezek «paýtagtlylardan» üstün çykdy. Ýa-da «Energetigiň» şu möwsümde ilkinji gezek «Şagadam» bilen deňlik hasaba oýnandygyny hem aýdanlarymyza goşup bileris.
Ýer eýeleri ýer eýeleri bolýar: Megerem, şondandyr. Çünki tapgyrda geçirilen oýunlaryň üçüsi ýer eýeleriniň peýdasyna tamamlandy, bir duşuşykda bolsa myhmanlar ýeňiş gazandy. Bir duşuşyk deňlik bilen tamamlandy.
425 gol: Şu tapgyrdan soň 23-nji çempionatda derwezelere jemi 425 gol girdi.
Goragçylar hüjüme çykanda: Sözlemi «...derwezelere 7 gol girjek ekeni» diýip dowam etdirip bileris. Çünki şu duşuşykda gollary geçirenleriň biri hem hüjümçi däl.
Çempionatyň tamamlanmagyna 7 tapgyr galanda: ...HTTU-dan Okan Ersoý we «Aşgabatdan» Wugar Abdullaýew möwsümdäki ilkinji gollaryny geçirdiler.
Döwletmyradowyň ikinji «goşalamasy»: Duşuşykda iki gezek tapawutlanan Döwlet Döwletmyradow, şeýlelikde, möwsümdäki ilkinji dublyny amala aşyrdy.
14 tapgyrdan soň: Şu duşuşykdaky dubl Ruslan Gurbanowyň möwsümdäki ikinji dubludyr. Ol mundan 14 tapgyr öň, ýagny 15-nji tapgyrda bir oýunda iki pökgini geçirmegi başarypdy.
HTTU-da 40 gol geçirdi: Şu tapgyrda «Aşgabadyň» derwezesinden geçiren 4 golundan soňra, HTTU-nyň möwsümdäki gollarynyň sany 42-ä çykdy. Şeýlelikde, topar şu möwsümde 40 we ondan hem kän gol geçiren toparlaryň hataryna ýedinjilik bolup goşuldy.
40-yň ýaryndan geçdi: Möwsümde HTTU-nyň öz meýdanynda derwezesine goýberden gollary hem az däl. Şu tapgyrdaky 3 goldan soň, möwsümde HTTU-nyň öz ýerinde derwezesine geçirilen gollaryň sany 21-e çykdy. Şeýlelikde, HTTU ÖZ MEÝDANYNDA 20-DEN KÄN GOL GEÇIREN TOPARLARYŇ sanawyna üçünjilik bolup goşuldy.
«Aşgabat» hem 30 gol geçirTdi: Möwsümde ilkinji gezek HTTU-dan ýeňlen «Aşgabadyň» derwezesine geçirilen gollaryň sany hem 30-a çykdy. Topar şu möwsümde 30 we ondan kän gol geçiren toparlaryň sanawyna ýedinlijilik bolup goşuldy.
Gollara bereket berildi: Hasapdanam görnüşi ýaly, duşuşykda derwezelere 7 pökgi geçirildi. Şeýlelikde, 29-njy tapgyryň HTTU — «Aşgabat» duşuşygy möwsümiň IŇ KÄN GOLLY DUŞUŞYKLAR sanawynda bäşinji orunda ýerleşdi.
Ýeňilse-de, ýeňildi welin: Şu duşuşykda «Aşgabadyň» myhmançylykda geçiren gollarynyň sany 20-den (22 gol) geçdi. «Aşgabat» şu möwsümde 20 we ondan kän gol geçiren toparlaryň hataryna bäşinjilik bolup goşuldy.
Ýeňlişsiz ýol dowam edýär: Şeýlelikde, HTTU indi 5 tapgyr bäri ýeňlip görmedik az sanly toparlaryň biri boldy.
Dört aýlawdan soňra: HTTU bilen «Aşgabat» şu ýyl diňe Ýokary ligada duşuşdylar. Geçirilen 4 duşuşygyň üçüsi «Aşgabadyň» peýdasyna tamamlandy. HTTU «paýtagtlylaryň» 12  goluna 5 gol bilen jogap berip bildi.
Ýagşyýewiň täze menzili: Möwsümiň bombardirligini enteg-ä hiç kime bermän gelýän Myrat Ýagşyýew şu ýyl 25 gol geçiren ilkinji futbolçy boldy.
Ýaşyýewiň täze menzili 2: Şu duşuşykdan soňra M.Ýagşyýew soňky dört möwsümiň netijesi boýunça 50 gol geçiren 7-nji futbolçy boldy.
Bäş tapgyr bäri: «Balkan» indi 5 tapgyr bäri ýeňlip görmedik az sanly toparlaryň biridir.
Dört aýlawdan soňra: «Balkan» bilen «Hazyna» şu ýyl diňe Ýokary ligada duşuşdylar. Geçirilen 4 duşuşygyň ählisi hem «Balkanyň» peýdasyna tamamlandy. «Hazyna» «nebitçileriň» 11  goluna 3 gol bilen jogap berip bildi.
«Merwiň» ýene bir ýaş zehini: Ýadyňyzdadyr, «Merw» geçen möwsümiň ahyrynda ýaş zehin Toýly Goçnazarowy orta çykarypdy. Möwsüm gutarýança birnäçe goly geçirmegi başaran Toýly bu ýyl-a sussupesräk görünýär, toparyna kän bir kömek edip bilenok. Şu duşuşykda bolsa «Merwde» Şanazar Tirkişow — täze ýaş ýyldyz bary-ýogy 17 minudyň içinde derwezä iki gol geçirip, möwsümdäki ilkinji goluna we ilkinji gublyna «gol çekdi».
Begli Öwezowyň ilkinji goly «Daşoguzy» umytlandyrdy: Şol «Daşoguzy» umytlandyran goluň awtory Begli Öwezow Ýokary ligada ilkinji gezek gol geçirdi.
Ýeňişli 680-nji oýun: Ýeňiş bilen tamamlanan duşuşyk «Merwiň» Ýokary ligadaky 680-nji duşuşygydyr.
Ýene minimal hasap: Şeýlelikde, «Merw» ýene-de «Daşoguzy» uly hasap bilen ýeňip bilmedi. Şu ýyl «Merw» diňe ýekeje duşuşykda «Daşoguzdan» iki gol öňe saýlanyp gördi. Galan üç duşuşykda ýekeje gol artykmaçlygy bilen ýeňiş gazandy.
300-e ýekeje ädim galdy: «Daşoguz» bilen bolan duşuşykda gazanylan ýeňiş «Merwiň» Ýokary ligadaky 299-njy ýeňşidir. Diýmek, ýubileý ýeňşe ýetmek üçin ýekeje ädim galdy.
27-nji 2-likçi: Şanazar Tirkişow Ýokary liganyň 23-nji möwsüminiň dublçylarynyň hataryna 27-njilik bolup goşuldy. Höwri kän bolsun!
Dört aýlawdan soňra: «Merw» bilen «Daşoguz» şu ýyl diňe Ýokary ligada duşuşdylar. Geçirilen 4 duşuşygyň ählisi hem «Merwiň» peýdasyna tamamlandy. «Daşoguz» «Merwiň» 7  goluna 2 gol bilen jogap berip bildi.
Magtymow dolanýar: Harby gullugy geçen ýyllarynda Ýokary liga arakesme berip, ýene-de «Şagadama» dolanyp gelen Yhlas Magtymow möwsümdäki ilkinji goluny geçirdi.
Jumaýewiň ilkinji goly: «Energetige» arzyly deňligi getiren gol Batyr Jumaýewiň şu möwsümdäki ilkinji goludyr.
«Energetik» — möwsümiň deňlikçisi: Topar eýýäm 9-njy duşuşygynda deňlik bilen oýnady. Möwsümde «energetikçilerden» başga beýle netijäni görkezen topar ýok.
Şowsuzlyk tamamlandy: «Energetik» şu tapgyra çenli 3 oýun yzly-yzyna ýeňlipdi.
Dört aýlawdan soň: Dört aýlawyň netijeleri boýunça «Şagadam» 10:4 «Energetik». Üç oýun «Şagadamyň» peýdasyna tamamlandy, bir oýun bolsa deňlik bilen tamamlandy.
«Altyn asyr» — 70 utuk: Şu ýeňişden soň, «Altyn asyryň» 23-nji çempionatymyzda gazanan utuklarynyň sany 70-e çykdy.
Muhadow ýene-de ikinji: Şu duşuşykdaky dublyndan soňra, 23-nji çempionatdaky gollarynyň sanyny hem 23-e çykaran Süleýman Muhadow bombardirleriň sanawynda Altymyrat Annadurdyýewi yzda galdyryp, ikinji orna çykdy. Indi Süleýmanyň öňdebaryjy M.Ýagşyýew bilen iki gol tapawudy bar.
Ýubileý: Şu tapgyrda «Altyn asyr» Ýokary ligadaky 120-nji ýeňşini gazandy.
Muhadow «goşalamagy» söýýär: Muny onuň yzda galan 29 tapgyryň 8 duşşuygynda pökgüleri tora goşa-goşadan geçirenligi hem görkezýär. Enteg-ä dubllar meselesinde Süleýman iň öňdäki orunda. Möwsüm tamamlanýança, onuň yyzndan ýetjek hem tapylmasa gerek. Çünki «dublçylaryň» sanawynda ikinji orunda barýan Altymyrat Annadurdyýewiň «goşalamalarynyň» sany Süleýmanyňkynyň deň ýary.
«Ahalyň» derwezesine 40-njy gol: Duşuşykda Süleýman Muhadowyň geçiren ikinji goly «Ahalyň» derwezesine şu möwsümde geçirilen 40-njy gol boldy. «Ahal» möwsümde derwezesine 40 gol goýberden toparlaryň sanawyna bäşinjilik bolup goşuldy.
Bassyr 7-nji ýeňiş: «Altyn asyr» bassyr 7-nji ýeňşini gazandy. Ozal hem habar berşimiz ýaly, möwsümiň ýeňiş rekordy hem «aragatnaşykçylara» degişli. Olar şu möwsümde bassyr 8 oýunda ýeňiş gazanyp görüpdiler.
Dört aýlawdan soňra: «Ahal» bilen «Altyn asyr» şu ýyl diňe Ýokary ligada duşuşdylar. Ýakyn günlerde bolsa olaryň möwsümdäki bäşinji duşuşygy geçiriler. Şol duşuşyk Türkmenistanyň Naýbaşy Kubogynyň eýesini belli eder. Edil öňünden hasaplanylan ýaly, toparlaryň ýokary ligada «Altyn asyryň» meýdanynda geçirilen duşuşyklarynyň ikisi hem şol bir hasap bilen (1:1) deňlikde tamamlandy. «Ahal» bolsa öz meýdanynda «aragatnaşykçylardan» iki gezek hem 2:0 hasabynda ýeňildi. Şeýlelikde, şu ýylky «Ahal» — «Altyn asyr» duşuşyklarynyň pökgi gatnaşygy 4:0 — «Altyn asyryň» peýdasyna.
TÝL — 2015: 29-njy tapgyryň duşuşyklaryndan öň sanlar, maglumatlar.
Milli ýygyndymyzyň şowly iki duşuşygyndan soňra Türkmenistanyň futbol durmuşy ýene-de Ýokary liganyň oýunlary bilen dowam etdirilýär. Ýokary liganyň dürli toparlaryndan milli ýygyndymyzyň hataryna çagyrylan futbolçylarymyz ýene-de öz toparlaryna goşulyp, ýurdumyzyň birinjiligi ugrunda ýaryşýar. Milli ýygyndymyzyň baş tälimçisi Amangylyç Koçumowyň topary tapgyrda Halkara türkmen-türk uniwersitetiniň talyplar futbol toparyna myhman bolar.
Bu duşuşyk 29-njy tapgyryň ilkinji duşuşygy bolsa, HTTU bilen «Aşgabadyň» şu möwsümdäki soňky duşuşygydyr. Yzda galan üç duşuşygyň ählisi hem «Aşgabadyň» peýdasyna tamamlandy. Hatda «paýtagtlylar» olaryň ikisinde HTTU-nyň derwezesine 4 gol geçirmegi başardylar. HTTU bolsa «Aşgabadyň» üç oýundaky 9 goluna diňe ýekeje gol bilen jogap berip bildi.
Bu gezek nähili bolar?! Üçünji aýlawda öňki aýlawlara görä şowly çykyş eden, geçen tapgyrda bolsa «Balkan» bilen deňeçer oýun alyp barmagy başaran HTTU möwsümiň soňky duşuşygynda «Aşgabady» bolmanda bir gezek ýeňip bilermi ýa ýene-de ýeňiş «paýtagtlylaryň» tarapynda bolarmy? Türkmenistanyň çempionaty edil Angliýanyň Premýer ligasy ýaly, islendik wagtda islendik hasaba garaşaýmaly liga. Şonuň üçin hem artykmaçlyk ýene-de «Aşgabadyň» tarapynda ýaly görünse-de hut şu duşuşyk hakda öňünden bir zat çaklamak kyn. Üstesine-de üçünji aýlawdaky duşuşykda «Aşgabat» HTTU diňe Ruslan Kurbanowyň dürs ýerine ýetiren 11 metrlik jerime urgusynyň netijesinde ýeňip bildi. Oýnuň köp böleginde «Aşgabada» görä üstün çykyş eden HTTU bolsa howply pursatlaryň ençemesinden peýdalanyp bilmedi. Ýöne ýeňiş toparlaryň ikisi üçin hem zerur. Çünki «Altyn asyrdyr» «Balkanyň» ymykly arany açmagy bilen, galan toparlaryň arasyndaky ýaryş 3-nji hem-de 6-njy orunlar üçin dowam edýär. her kim, mümkin boldugyndan, bir basgançak hem bolsa ýokardaky orunda tamamlamak isleýär möwsümi. HTTU-dyr «Aşgabat» hem şol «göreşlere» goşulan toparlaryň hatarynda. Eger «Aşgabat» şu duşuşykda ýeňiş gazanyp bilse, onda topara ýaryş tertibinde üçünji orna geçmäge mümkinçilik döräp biler. Çünki üçünji orundaky «Ahal» tapgyrda «Altyn asyry» kabul edýär. Geçen üç oýunda bolsa «Ahal» «aragatnaşykçylary» utup görenok, gaýtam öz meýdanynda geçirilen duşuşykda ýeňlipdi. Eger biziň gürrüňini edýän HTTU — «Aşgabat» duşuşygymyz ýer eýeleriniň peýdasyna tamamlansa, HTTU 6-njy orundaky ýerini saklap galyp biler. Eger «talyplara» bu başartmasa, ýa oýun deňlik bilen tamamlansa-da, «Merwiň» 6-njy orna geçmäge mümkinçiligi uly. Çünki «Merw» tapgyrda ýaryş tertibiniň soňky ornunda gelýän, şu möwsümde bary-ýogy iki gezek ýeňiş gazanyp gören, myhmançylykdaky duşuşyklarynyň bolsa ählisinde ýeňlen «Daşoguzy» kabul edýär. Galyberse-de, şu duşuşykda HTTU-nyň ýeňiş gazanmagy «Aşgabadyň» eýeleýän orny üçin hem howply. Çünki edil häzir «Aşgabat» 5-nji orunda gelýän «Şagadamdan» bary-ýogy 2 utuk öňde. Garaz, şu duşuşygyň netijesi ýaryş tertibinde käbir orunlary üýtgedip biler.
Eger şu duşuşykda «Aşgabat» ýekeje gol geçirse, myhmançylykda 20 we ondan kän gol geçiren 5-nji topar bolar.
Şu ýyl «Balkana» «Hazynanyň» meýdanynda ýeňiş gazanmak kyn düşen bolsa, topar ikinji aýlawda öz meýdanynda «Hazynany» «hazyna» gömüpdi — 4 gol bilen «sylaglapdy». Eger bu duşuşyk hem köp golly bolsa, onda-da, Ýokary liganyň häzirki bombardiri Myrat Ýagşyýew bolmanda ýekeje gezek tapawutlanyp bilse, şojagaz gol Myradyň möwsümde 25 gol geçiren ilkinji futbolçy bolmagyna ýeterlik bolar.
Ýöne M.Ýagşyýewiň gollarynyň köpelmeginden möhüm bir ýagdaý bar. Ol hem ýeňişdir. Kyn düşse-de, «Balkan» şu ýyl «Hazyna» bilen oýnan üç oýnunda-da ýeňiş gazandy. Eger möwsümdäki soňky duşuşykda hem ýeňiş gazanmak başartsa, «Balkana» 3-nji orundaky «Ahaldan» arany ep-eslije saýlap, «Altyn asyra» ýakynlaşmaga mümkinçilik gazanýar. Çünki «Balkanyň» Ýokary ligadaky esasy garşydaşlary bu tapgyrda biri-biri bilen duşuşýar.
Ýok, duşuşygyň ykbaly tersine, «Hazynanyň» peýdasyna tamamlansa, «ykdysadyýetçiler» bolmanda 7-nji orna çenli beýgelip bilerler. Ýöne bu mümkinçilik 29-njy tapgyrda «Hazyna» üçin uzak ýaly görünýär. Çünki köp sanly futbol janköýerleri we hünärmenler eýýämden duşuşykda «Balkanyň» ýeňşine garaşýar. Eger «Hazyna» ýeňiş gazanmak başardaýsa, bu utulyş «Balkanyň» Ýokary ligadaky 170-nji utulyşy bolar.
Geçen üç aýlawda «Hazyna» «Balkanyň» 9 goluna 3 gol bilen jogap berip bildi.
Iller-ä «Daşoguza» eçilibilenini «eçilýär». Ýöne «Merw» «Daşoguz» bilen geçiren oýunlarynda ýeňiş gazanýan hem bolsa, gollaryň tapawudyny ol diýen bir açyp bilenok. Birnäçe toparlar «demirgazyklylaryň» derwezesinden bir oýunda 4 hatda ondan hem kän gol geçiren bolsalar, «Merw» yzda galan 3 oýunda «Daşoguza» 5 gol geçirdi. Bir goly hem özi «iýdi».
Bu gezek hem «Merwiň» ýeňşine garaşyp bolar. Bu ýeňiş «Merwiň» ýaryş tertibinde 6-njy orna geçmegini üpjün edäýmegi hem mümkin. Ýöne HTTU «Aşgabatdan» ýeňlip, «Merw» 6-njy orna geçäýende hem HTTU-nyň bir oýnunyň azdygyny ýatladyp geçmek isleýäris. Geçen tapgyrlardaky şowsuz duşuşyklardan soň «Merw» möwsümi 6-njy orunda tamamlamak wezipesini hem kynlaşdyrdy.
«Daşoguz» üçin bolsa mundan soň kimiň ýeňeniniň parhy ýok. Çünki çempionatda «Daşoguzyň» eýeleýän ornuna ýekeje topar hem «dalaş edenok». Toparyň özüne-de iň bolmanda «Energetigiň» yzyndan ýetmek hem indi kyn düşse gerek.
Şu tapgyrda «Merw» Ýokary ligadaky 680-nji duşuşygyny geçirer.
Futbolçylar sazlaşykly oýny gurnap bilseler, ýaryş tertibindäki ornuny üýtgedip biljek toparlaryň biri hem «Şagadam». «Kenarlylar» tapgyrda Ýokary liganyň täze wekilini, ýaryş tertibiniň 9-njy basgançagyndaky «Energetigi» kabul edýärler.
«Şagadam» bilen «Energetigiň» arasynda şu möwsümde geçirilen duşuşyklaryň üçüsi hem «kenarlylaryň» peýdasyna tamamlandy. Dördünji duşuşyk hem şeýle bolsa gerek. Eger «Şagadamyň» futbolçylary şu başaryp bilseler, onda olara 4-nji orna çykmaga mümkinçilik bar. Ýöne olar HTTU-a-da ýeňiş arzuw etmeli.
Duşuşyk, hakykatdan-da, «Şagadamyň» peýdasyna tamamlansa, bu utulyş «Energetigiň» bassyr dördünji utulyşy bolar. «Energetikçiler» «kenarlylaryň» şu möwsümdäki 9 goluna 3 gol bilen jogap berip bildiler. Aralyk ýygrylarmy ýa uzarmy? Ony 17-nji oktýabrda geçiriljek duşuşyk görkezer.
Gürrüňsiz, tapgyryň oýny. Şu möwsümde «aragatnaşykçylary» ýeňip görmedik «Ahal» ýene güýçli garşydaşlaryny kabul edýär. Ýöne bu gezek ýeňilmek «Ahal» üçin howply. Olar geçen tapgyrlarda ýyl boýy eýeläp gelen ikinji ornuny «Balkana» giderdiler. Indem «Aşgabat» bilen «Şagadam» «Ahalyň» söbügini basyp gelýär. Şonuň üçin Ýokary ligany bolmanda üçünji orunda tamamlajak bolsaň, mundan beýläk ýeňilmeli däl. «Altyn asyr» bilen, bolmanda, deňlige oýnamaly.Ýöne ol aňsatmy näme?!
«Altyn asyr» ýeňilse-de, liderligini saklap galar. Ýöne mundan soňam 7-8 oýun dagy bar. Diýmek, entek ýol uzak. Çempionlyk üçin ýeňilmek howply.
Eger ikinji aýlawdaky ýaly «Altyn asyr» ýeňiş gazansa, bu «aragatnaşykçylaryň» Ýokary ligadaky 120-nji ýeňşi bolar. Gowy netije! Olar Ýokary ligadaky 100-nji ýeňşini hem hut şu möwsümde gazanypdylar. Üstesine-de bu ýeňiş «Altyn asyryň» bassyr 7-nji ýeňşi bolar. «Aragatnaşykçylaryň» özüne degişli möwsümiň rekordy bolsa 8 oýundyr.
Belki ýeňer, belki ýeňmez, tapawudy ýok, ýöne «Ahala» geçen ýylky derwezewany Mämmet Orazmuhammedowyň goraýan derwezesinden ýekeje gol geçirtmek başartsa, topar şu möwsümde öz meýdanynda 30 we ondan kän gol geçiren üçünji topar bolar.
Şeýlelikde, «Ahal» bilen «Altyn asyr» möwsümde soňky gezek duşuşýar. Mundan öňki üç duşuşygyň ikisi 1:1 hasabyndaky deňlik bilen tamamlanypdy. Ikinji aýlawda «Ahalyň» meýdanynda geçirilen duşuşykda «aragatnaşykçylar» ýeňiş gazanypdy.
TÝL — 2015: 30-njy tapgyryň duşuşyklaryndan soň gyzykly hasaplamalar.
18 gol: 18 gol bilen tamamlanan tapgyr şu möwsümdäki 18 golly tapgyrlaryň üçünjisidir.
Deňliklere bereket berildi: Üç duşuşygy deňlik bilen tamamlanan tapgyrda bir oýunda ýer eýeleri, bir oýunda myhmanlar ýeňiş gazandy.
12 golly birinji gün: Tapgyryň birinji gününde iki duşuşykda derwezlere jemi 12 gol girdi. Şol 12 golda 8 futbolçynyň ady bar. Diýmek 4 futbolçy bir oýunda iki pökgi geçirdi.
Bereket azdamy, kände: Ýokary bölümde hem aýdyşymyz ýaly, tapgyryň birinji gününde geçirilen 2 duşuşykda janköýerler gollaryň 12-sine şaýat boldular. Ýöne ikinji günündäki 3 duşuşykda geçirilen gollaryň sany bolsa, 12-iň deň ýarysydyr — 6 gol.
«Energetigiň» yzyndan ýetdiler: Şu tapgyra çenli oýunlary deňlik bilen iň kän tamamlanan topar «Eneregtikdi». Şu tapgyrda «Ahal» bilen «Şagadam» hem «energetikçileriň» yzyndan ýetdi. Indi bu toparlaryň üçsiniň hem möwsümde 9 deňligi bar.
1-0, Ruslan Kurbanow 14’ (penalti);
2-0, Berdi Şamyradow 39’;
1-2, Rustam Mätrizaýew 54’;
2-2, Myrat Ýagşyýew 58’;
2-3, Myrat Ýagşyýew 67’;
3-3, Ruslan Kurbanow 68’.
Ýagşyýew bombardirlige barha ýakynlaşýar: Şu tapgyrdaky dubly bilen möwsümde geçiren gollarynyň sanyny 27-ä çykaran Myrat Ýagşyýew iň ýakyn bäsdeşi Süleýman Muhadowdan 4 gol öňe saýlandy.
Ýene ýekeje goldan: Möwsümde geçiren gollarynyň sany bilen Myrat Ýagşyýew Ýokary liganyň bombardiriniň geçen ýylky görkezijisini täzelemäge ýakyn geldi. Geçen ýyl Mämmedaly Karadanow («Şagadamda») 28 gol bilen möwsümiň bombardiri bolupdy. M.Ýagşyýewde bolsa möwsümiň tamamlanmagyna 7 tapgyr galanda 27 gol bar.
7 tapgyrdan soň: Möwsümdäki ilkinji dublyny 23-nji tapgyrda amala aşyran Myrat Ýagşyýew 30-njy tapgyrda olaryň sanyny 2-ä çykardy.
Ruslanam 10-y yzda galdyrdy: Möwsümde «Aşgabadyň» esasy golçularynyň birine öwrülen Ruslan Kurbanow hem şu ýylky möwsümde geçiren gollarynyň sanyny 10-dan geçirdi. Indi futbolçynyň 23-nji çempionatda jemi 11 goly bar.
Üçünji dubl: 29-njy tapgyra çenli Ruslan Kurbanowyň bary-ýogy ýekeje dubly bardy. 30-njy tapgyrdan soň bolsa, onuň möwsümdäki dubllarynyň sany 3-e çykdy. Berekella!
Aýagyna top ber, gola garaş: Şeýlelikde, Ruslan Kurbanow şu tapgyrda dürs ýerine ýetiren 11 metrlik jerime urgusy bilen möwsümiň penaltistleriniň sanawynda ikinji orna ýerleşdi. Indi Ruslanyň möwsümde 4 sany dürs ýerine ýetiren jerime urgusy bar. Bu sanawyň başyny bolsa 6 penalti bilen «Şagadamdan» Hemra Amanmämmedow çekýär.
Mätryýazewiň ilkinji goly: Duşuşykda «Balkanyň» gollarynyň «çilesini açan» Rustam Mätryzaýew şu ýylky möwsümde ilkinji gezek tapawutlandy. Şu gol Rustamyň «Balkanyň» düzüminde oýnap başlanyndan bäri hem geçiren ilkinji goludyr.
Şamyradow «Aşgabadyň» bombardirleriniň üçlüginde: Biziň toparlaryň düzüminde 2013-nji ýyldan bäri gollary geçiren futbolçylardan düzen sanawymyzda «Aşgabat» futbol toparynyň bombardirleriniň arasynda Berdi Şamyradow üçünji orna geçmäge başardy. Biziň hasap ýöreden döwrümizden bäri (2013-nji ýyl) «Aşgabadyň» düzüminde diňe şu möwsümde çykyş edýän tejribeli hüjümçiniň bu toparda 18 goly bar. Ýöne B.Şamyradow üçünjligi karýerasynyň birnäçe ýylyny «Aşgabada» bagyşlan başga bir futbolçy bilen paýlaşýar. Ol hem Annaberdi Çaryýewdir. Annaberdi hem «Aşgabadyň» düzüminde 2013-nji ýyldan bäri 18 gol geçiripdir. Maglumat hökmünde aýtsak, 2013-nji ýyldan bäri oýnan oýunçylaryň arasynda iň kän gol geçireni Elman Tagaýewdir. Geçen möwsümde «Altyn asyryň» hataryna goşulan Elman «Aşgabatda» 29 gol geçiripdi.
Deňligem bolsa, ýubileý oýun: Deňlikde tamamlanan şu oýun «Balkanyň» Ýokary ligadaky 680-nji duşuşygydyr.
«Aşgabadam» 50-likçi: Şu tapgyrda «Balkanyň» derwezesine geçirilen 3 goldan soňra «Aşgabat» möwsümde 50 we ondan kän gol geçiren dördünji topar boldy. «Paýtagtlylaryň» 51 goly bar.
Dört aýlawdan soň: Dört aýlawdan soň «Aşgabat» bilen «Balkanyň» arasyndaky duşuşyklarda bir gezek «Aşgabat», iki gezek «Balkan» ýeňiş gazandy. Bir oýun deňlikde tamamlandy. Gollaryň gatnaşygy: «Aşgabat» 6 — 6 «Balkan».
0-1, Rahmet Şermetow 8’;
1-1, Begenç Akmämmedow 45+1;
1-2, Myrat Hamraýew 48;
2-2, Didar Durdyýew 54’;
Ýene şol hasap: «Hazyna» bilen «Ahalyň» arasynda üçünji aýlawda geçirilen duşuşyk hem 3:3 hasabynda tamamlanypdy.
Netijeler deňlendi: Şu tapgyra çenli «Hazynada» iň kän pökgi geçiren futbolçy Guwanç Abylowdy. Şy duşuşykdaky dubly bilen Didar Durdyýew hem indi gollarynyň sanyny G.Abylowyňka deňledi. Indi olaryň ikisinde hem 14 gol bar.
Didar Durdyýew soňky dört möwsümiň iň gowularynyň hatarynda: Şu tapgyrdaky 2 goly bilen Didar Durdyýew 2012-nji ýylyň futbol möwsüminden bäri Ýokary ligada iň kän gol geçiren futbolçylaryň sanawynda ikinji orunda çykýar. Indi bu sanawyň başyny 78 gol bilen Süleýman Muhadow çekýär. Ikinji orundaky Didar Durdyýewiň 69, üçünji orundaky Mämmedaly Karadanowyň 68 goly bar.
Möwsümde ilkinji gezek: Didar Durdyýew şu möwsümdäki gollaryny çemşeläp ýygnanlaryň biri. 2 tapgyrda het-trigi bar diýäýmeseň, tä 30-njy tapgyra çenli Didara bir oýunda iki gezek tapawutlanmak nesip etmändi, bu gezek onam başardy.
Bir tapgyr geçirip: Möwsümdäki ilkinji dublyny 28-nji tapgyrda geçiren Rahmet Şermetow 29-njy tapgyry geçirip, şu duşuşykda ýene-de «goşalady».
«Ahal» — myhmançylykda 30 gol: Şu duşuşykdan soň «Ahal» myhmançylykda 30 gol geçirip bilen ikinji topar boldy.
Utuk ýitirilýär: Indi iki tapgyr bäri ýeňiş gazanyp bilmeýän «Ahal» iki oýunda 4 utuk ýitirdi, ýöne toparyň eýeleýän orny saklanyp galýar. Çünki utuk ýitirmek şu günler toparlaryň ählisiniň «keseli».
Ornuny «berkitdi»: Soňky iki tapgyrda ýeňiş gazanyp bilemýänleriň biri-de «Hazyna». «Merwdir» HTTU bilen 6-njy orundaky ýaryşdan örän uzakda galan «ykdysadyýetçiler» bolmanda 8-nji orny «berkitdiler».
Dört aýlawdan soň: Şu ýylky «Hazyna» — «Ahal» duşuşyklarynyň ikisi «Ahalyň» peýdasyna, ikisi deňlik bilen tamamlandy. Pökgi gatnaşygy: «Hazyna» 8 — 9 «Ahal».
1-0, Elzar Kurbanow.
Ilkinji 10-luk dolduryldy: Ahyrsoňy «Daşoguz» hem möwsümde ýygnan utuklarynyň sanyny 10-dan geçirdi.
Üçünji ýeňiş: Şu möwsümde üç gezek ýeňiş gazanan «Daşoguz» şolaryň üçüsini hem öz meýdanynda gazandy.
Ýubileý duşuşygyň öňündäki umyt: «Daşoguzyň» janköýerlerini begendiren şu duşuşyk toparyň Ýokary ligadaky 599-njy duşuşygy boldy. Nobatdaky oýun «Daşoguz» üçin 600-nji ýubileý duşuşyk bolar.
«Daşoguz» 9-njy orunda: Elbetde, ýaryş tertibinde däl, ýöne başga bir tertipde «demirgazyklylar» 9-njy orna geçmegi başardylar. Olar ÖZ MEÝDANYNDA IŇ KÖP ÝEŇIŞ GAZANAN TOPARLAR sanawymyzda 9-njy orna geçdiler. Çünki şu ýeňiş «Daşoguzyň» möwsümdäki üçünji ýeňşidir. 9-njy ornuň öňki eýesi «Energetik» bolsa möwsümde bary-ýogy iki gezek ýeňiş bilen didarlaşyp gördi. Toparlaryň ikisi hem şu ýyl öz meýdanynda HTTU-ny ýeňdiler.
Dört aýlawdan soň: Yzda galan 4 duşuşygyň üçüsi HTTU-nyň, biri «Daşoguzyň» ýeňşi bilen tamamlandy. Gollaryň gatnaşygy: «Daşoguz» 1 — 14 HTTU.
Tötänlik däldir-dä hernä: «Şagadamyň» soňky iki oýnunyň ikisinde hem goly Yhlas Magtymow geçirdi. Iki duşuşykda hem ol ilkinji bolup hasaby açdy, ýöne şol duşuşyklaryň ikisi hem 1:1 hasabyndaky deňlik bilen tamamlandy.
Hajyýewiň täze sepgidi: Duşuşykda «Altyn asyryň» jogap goluny geçiren Didar Hajyýew soňky dört möwsümde (2012-nji ýyldan bäri) derwezlere geçiren gollarynyň sanyny 30-a çykardy.
Rekord gaýtalanmady: Şeýlelikde, «Altyn asyryň» 7 tapgyrlyk ýeňişli tapgyry tamam boldy. Şeýlelikde, möwsümiň iň uzyn ýeňişli tapgyry hökmünde «Altyn asyryň» öz elindäki rekord galar. Çünki mundan soň «aragatnaşykçylar» ähli oýunlarynda ýeňiş gazanaýan ýagdaýynda hem rekordy täzeläp bilmezler. Çünki toparyň öňünde 8 duşuşyk galdy.
Zyýanyny ýetirenok: Dogry, «Altyn asyr» duşuşykda 2 utuk ýitirdi. Ýöne bu deňlik toparyň ýaryş tertibindäki ornuna zyýanyny ýetirenok.
Dört aýlawdan soň: Yzda galan dört duşuşykdan soň, toparlaryň her haýsy bir gezek ýeňiş gazandy, iki oýun deňlik bilen tamamlandy. Pökgüleriň gatnaşygy: «Altyn asyr» 3 — 3 «Şagadam».
1-0, Mekan Nasyrow 34 (penalti);
1-2, Tirkiş Muhammetberdiýew 81’.
«Merwiň» ýubileý ýeňşi: Şeýlelikde, «Merw» Ýokary ligadaky 300-nji ýeňşini gazandy.
«Merw» bir basgançak ýokary galdy: Indi birnäçe tapgyr bäri HTTU bilen 6-njy orun ugrunda göreşýän «Merw» HTTU-nyň düýki şowsuzlygyndan soň 6-njy orna çykdy.
Alamowyň 30-njy goly: Şu duşuşykda dürs ýerine ýetiren jerime urgusyndan soň, Begenç Alamow soňky dört möwsümde derwezelere geçiren gollarynyň sanyny 30-a çykardy.
Ikisem «Merwiň» iň kän gol geçirenleri: Begenç Alamow bilen Tirkiş Muhammetberdiýew 2013-nji ýyldan bäri «Merwiň» düzüminde 27 gol geçirdiler. Olar bu netije bilen şol döwürden bäri «Merwiň» iň netijeli futbolçylarynyň sanawynda 1-nji orny paýlaşýarlar.
Nasyrow tegelekledi: Mekan Nasyrowyň dürs ýerine ýetiren penaltisinden soň, «Energetigiň» şu möwsümde geçiren gollarynyň sany 20-ä çykdy.
Alamowyň 4-nji penaltisi: Ruslan Kurbanowyň 4 penaltilik netijesine Begenç Alamow hem şärik boldy.
TÝL — 2015: 30-njy tapgyryň öňünden käbir hasaplamalar, maglumatlar.
Tapgyr «Aşgabadyň» «Balkany» kabul etmegi bilen başlanýar. Duşuşykda gazanyljak ýeňiş «Balkan» üçin hem möhüm welin, «Aşgabat» üçin has möhüm. Çünki yzygiderli ýeňişler «paýtagtlylara» möwsümi üçünji orunda tamamlamaga mümkinçilik berer. Ýeňilmegem howply, eliňde bar bolan dördünji orny almak üçin hem «Şagadam» synanşyk edýär.
«Aşgabat» «Balkany» ikinji aýlawda hem kabul edipdi, şonda jogapsyz gollaryň ikisi bilen «paýtagtlylar» ýeňiş gazanypdy. Balkanabatdaky duşuşyklar bolsa «nebitçileriň» ýeňşi bilen tamamlandy. Esasan hem, soňky oýun «Aşgabadyň» düzümine uly umyt bilen goşulan Wahyt Orazsähedowyň agyr şikes almagy bilen ýatda galdy.
Şu tapgyrda Ýokary ligadaky 680-nji duşuşygyny geçirjek «Balkan» myhmançylykdaky şowsuzlyklaryny dowam edip, «Aşgabatdan» ýene-de ýeňilse, bu ýeňliş «nebitçileriň» Ýokary ligadaky 170-nji ýeňlişi bolar. Eger ýeňiş, hakykatdan-da, «Aşgabadyň» tarapynda bolsa, onda «paýtagtlylar» şu möwsümde öz meýdanynda 10-njy ýeňşini gazanar.
Üçünji aýlaw. «Ahal» — «Hazyna» duşuşygy. «Hazynanyň» 3:1 hasabynda öňe saýlanmagy, soň bolsa «Ahalyň» hasaby deňlemegi.  6 golly bu gyzykly oýun «Hazynanyň» we «Ahalyň» janköýerleriniň ýadyndan çykmadyk bolsa gerek. Ýene-de şol duşuşygyň ekiz taýy. Bir tapawutly tarapy, indi «Hazyna» «Ahaly» kabul edýär. Geçen tapgyrda «Hazyna» «Ahaldan» çekinmeýänligini görkezdi. Ýöne utulmak «Ahal» üçin howply. Geçen tapgyrda-da «Altyn asyrdan» ýeňlip utuk ýitiren «Ahala» indi mümkinçilik ýok diýen ýaly. Diňe ýeňmeli, deňlik hem howply. «Hazyna» bolsa arkaýyn. 6-njy orun ugrundaky ýaryşda bäsdeşlerinden yza galdy (ýöne ätiýaçda iki oýny bar). Özünde bir basgançak yzda gelýän «Energetikden» bolsa iki esse kän utugy bar. Diýmek, rahat oýun «Hazyna» ýeňiş getirip biler.
Şu ýylky «Hazyna» — «Ahal» duşuşyklarynyň ikisi hem gollara baý boldy. Ilkinji duşuşykda 5, ikinjisinde 6 gol geçirildi (Ikinji aýlawda «Hazyna» tehniki ýeňlişiň berlendigini ýatladýarys). Göreliň, bu gezek nähili bolarka?
Mary derbisi. Ýöne Baýramalyda geçiriler. «Merwden» iki duşuşykda ýeňilmedik «Energetik» ahyr soňy üçünji aýlawda boýun egdi. Bu gezek ýene «Merwi» kabul edýär.
Indi birnäçe tapgyrdan bäri «Merw» bilen HTTU-nyň arasynda 6-njy orun ugrunda barlyşyksyz göreş dowam edýär. Bu tapgyr hem «Merw» üçin howply. Çünki özünden bir oýny az, ýöne bir utuk öňde barýan HTTU «Daşoguza» myhman bolýar. Eger işler tersine gitmese, HTTU-nyň ýeňiş gazanmak mümkinçiligi uly. Diýmek, ýaryşdan galmajak bolsa, «Merwe-de» ýeňilmek bolanok.
«Energetik» arkaýyn. Topar möwsümi 9-njy orunda tamamlady diýip arkaýyn aýdyp bileris. Şonuň üçin hem «Merwi» derletmek hem, olary 6-njy orun ugrundaky ýaryşda «goldamak» hem «Energetigiň» öz elinde.
Eger, köp sanly futbol janköýerleriniň garaşyşy ýaly, duşuşyk «Merwiň» ýeňşi bilen tamamlansa, onda bu ýeňiş toparyň Ýokary ligadaky 300-nji ýeňşi bolar. «Energetik» deňe-deň oýnap bilse, onda şu möwsümde 10 oýnuny deňlik bilen tamamlan ilkinji topar bolar. «Energetigiň» «Merwiň» derwezesinden geçirip biljek ýekeje goly toparyň şuw möwsümdäki, asyl-ha, Ýokary ligadaky 20-nji goly bolar (Şolaryň 11-si Kerim Hojaberdiýewe degişli). Üstesine-de şol gol «Merwiň» şu möwsümde öz derwezesine geçirden 40-njy goly bolar.
Bu sanlar amala aşarmyka? Geliň, onda oýna garaşalyň!
Bu gezek HTTU üçünji aýlawdaky uly üstünligini gazanyp, ýer eýeleriniň derwezesine 10 pökgi geçirip biler diýmeris. Sebäbi, «Daşoguz» myhmançylykdaky oýunlara görä, öz ýerinde batyrgaý we netijeli çykyş edip bilýär. Üstesine, şu möwsümde gazanan ýeňişleriniň ikisini hem öz meýdanynda gazandy. Ýöne, şeýle-de bolsa, indi 5 tapgyr bäri ýeňilmän gelýän HTTU duşuşygyň üstün tarapy. Ýeňiş mümkinçiligi, biziň pikirimizçe 30% — 70%.
Eger HTTU şuny başarsa, onda bu ýeňliş «Daşoguzyň» öz meýdanyndaky 10-njy ýeňlişi bolar. «Daşoguz» ýeňse, hasap örän sada, topar 3-ni ýeňşini gazanar we toplan utuklarynyň sany 10-dan geçer.
Hany, göreliň! Netije nähili bolarka? «Daşoguz» enteg-ä HTTU-nyň 14 goluna ýekeje jogaby hem berip bilenok.
Mundan 18 tapgyr öň. «Altyn asyr» «Şagadamy» kabul edipdi we 11 tapgyr bäri ýeňilmän gelýän «aragatnaşykçylar» ilkinji gezek, onda-da öz meýdanynda ýeňlipdiler. Ýene şol duşuşygyň ekiztaýy. Aslynda «Altyn asyra» «Şagadamy» ýeňmegiň kyndygyny aýtmak gerek. Birinji oýun 0:0, ikinji oýun ýeňliş, üçünji oýunda-da «Şagadam» öz futbolçylarynyň ýalňyşlygy bilen (awtogol) ýeňildi.
Bize tapgyryň duşuşygynda indi nämeler garaşýar? Jogabyny 21-nji oktýabrda alarys.
TÝL — 2015: 33-nji tapgyryň duşuşyklaryndan soň käbir gyzykly hasaplamalar.
Ýeke-ýekeden: Tapgyrda derwezelere geçirilen 9 pökginiň her haýsy aýratyn futbolça degişli. Bir duşuşykda iki gezek tapawutlanyp bilen ýekeje-de futbolçy ýok.
30 tapgyrdan soň: Ýokary ligada 30 tapgyrdan soň, ýene-de bir tapgyrda bary ýogy 9 pökgi derwezä girdi. Mundan ozal şeýle pes netije 3-nji tapgyrda alnypdy. Şeýle bolsa 9 gol iň pes netije däl. 12-nji tapgyrda 5 oýunda 8 goluň geçirilendigini hem ýatdan çykarmalyň!
Adalatly paýlaşyk: Tapgyrda 2 oýunda ýer eýelreri, 2 oýunda myhmanlar ýeňiş gazandy. Bir duşuşyk bolsa deňlikde tamamlandy.
452: Şu tapgyrdan soň möwsümde derwezelere geçirilen gollaryň sany 452-ä çykdy.
Ýeňişli ýubileý duşuşyk: «Aşgabadyň» peýdasyna tamamlanan bu duşuşykda «paýtagtlylar» Ýokary ligada 280-nji gezek ýaşyl meýdana çykdylar.
Utulyşly ýubileý duşuşyk: Bu duşuşyk «Energetik» üçin hem ýubileý oýun boldy. «Energetikçiler» Ýokary ligadaky 30-njy duşuşygyny paýtagtda geçirdiler.
«Nirede sen, ýeňiş?»: «Energetik» indi 14 duşuşyk bäri hiç topary ýeňip bilenok.
Öz meýdanynda 30 gol: Şu duşuşykdan soňra «Aşgabat» möwsümde öz meýdanynda 30 we ondan kän gol geçiren toparlaryň sanawyna üçünjilik bolup goşuldy.
Öz meýdanyndaky 10-jy şatlyk: Şu duşuşykda «Aşgabat» öz meýdanynda möwsümdäki 10-njy ýeňşini gazandy. Ol bu derejä çykan ikinji topardyr. «Aşgabatdan» öňe diňe «Balkan» öz meýdanynda 12 ýeňiş gazandy.
Kurbanow 4 möwsümde 20 gol: Şu duşuşykdan soňra, Ruslan Kurbanowyň 2012-nji ýyldan bäri Ýokary ligada geçiren geçiren gollarynyň sany 20-ä çykdy. Şolaryň hem 12-sini diňe şu ýylda geçirmegi 2015-nji ýylyň futbol möwsüminiň futbolçy üçin nähili düşümli bolandygyny görkezýär.
Ýeňlişsiz ýoluň soňy: «Balkan» 6 tapgyr bäri, ýagny mundan öň hem «Altyn asyr» bilen geçirilen duşuşykdan bäri ýeňilmän gelýärdi. Ýöne ýeňlişsiz ýoly ýene-de «aragatnaşykçylar» böwetledi.
17 oýun bäri utulyşyň nämedigini bilenok: «Altyn asyr» 17 duşuşyk bäri hiç kimden ýeňilmän gelýär.
170-nji şowsuzlyk: Şu utulyş «Balkanyň» Ýokary ligadaky 170-nji utulyşy bolup taryha girdi.
«Altyn asyra» çäre ýok: «Balkan» şu möwsümde öz meýdanynda diňe 2 gezek ýeňlip gördi. Şolaryň ikisinde-de garşydaş «Altyn asyrdy».
Selim ilkinji onlugy doldurdy: Selim Nurmyradow «Balkanyň» derwezesinde geçiren pökgüsinden soňra, şu möwsümdäki gollarynyň sanyny 10-a çykardy.
1-1, Okan Ersoý 90’.
Ýokary ligada 60-njy deňlik: «Ahal» futbol topary şu duşuşykda Ýokary ligadaky 60-njy deňligini gazandy.
«Ahalyň» ýene bir 60-lygy: Ýöne bu 60-lyk ýokarkydan gowy. Şu duşuşykdan soň «Ahal» möwsümde garşydaş derwezelere 60 pökgi geçirip bilen üçünji topar boldy.
«Ahal» — möwsümiň deňlikçisi: Şu duşuşykda «Ahal» möwsümdäki 10-njy deňlik bilen «didarlaşdy». Bu bolsa häzirlikçe iň ýokary görkezijidir.
Ikisi-de ikinji gezek: Şu duşuşykdaky gollaryň awtorlary Orazmuhammet Işangulyýew bilen Okan Ersoý möwsümde ikinji pökgülerini geçirdiler.
2-1, Döwlet Baýramow 71’.
Bassyr üçünji ýeňiş: Şeýlelikde, «Merw» şu möwsümde bassyr üçünji duşuşygynda ýeňiş gazandy. Mundan öň topar şu ýylda yzly-yzynda üç oýunda ýeňiş gazanyp görmändi.
Üç ýeňşiň üçüsi hem şol bir hasap: Täsin tarapy «Merwiň» ýeňişli tamamlanan soňky üç duşuşygynyň üçüsinde-de hasap 2:1 boldy.
33-nji tapgyrda ilkinji gol: «Merwiň» adyndan 11 metrlik jerime urgusyny dürs ýerine ýetiren Rasim Gereýhanow şol bir wagtyň özünde şu möwsümdäki ilkinji goluny geçirdi.
0-1, Didar Durdyýew.
Bir aýdan soň: Göni bir aý mundan ozal öz meýdanynda HTTU-ny edil şu hasap bilen ýeňen «Daşoguzyň» bu gezek şol hasap bilen özi ýeňilmeli boldy.
Şowsuz hem bolsa ýubileý: 0:1 hasabynda «Hazynanyň» peýdasyna tamamlanan bu duşuşyk «Daşoguz» futbol toparynyň Ýokary ligadaky 600-nji duşuşygy boldy.
«Daşoguza» ýene bir «ýubileý»: Şu tapgyrdan soňra, «Daşoguz» möwsümde öz meýdanynda 10 gezek utulan ilkinji topar boldy.
Durdyýew «Hazynanyň» «hazynadary»: Şu duşuşyga çenli garşydaş derwezelere topardaşy Guwanç Abylow bilen deň mukdarda pökgi geçiren (14 pökgi) Didar Durdyýew indi möwsümdäki pökgüleriniň sanyny 15-e çykaryp, «Hazynanyň» iň netijeli futbolçysy boldy.
«Hazynadar» öz «hazynasyny» hem artdyrýar: Şu duşuşykda geçiren pökgüsinden soňra, Didar Durdyýew Ýokary ligada soňky 4 möwsümde geçiren gollarynyň sany 70-e çykdy.
TÝL — 2015: 33-nji tapgyryň duşuşyklaryndan öň käbir sanlar, maglumatlar.
Milli ýygyndymyzyň geçiren gyzykly duşuşyklaryndan soň, Ýokary liga ýene-de öňki şowhuny bilen dowam edýär. Arada galan iki tapgyry dekabr aýyna süýşürip, 30-njy tapgyrdan göni 33-nji tapgyra bökýäris. Tapgyr «Aşgabat» — «Energetik» duşuşygy bilen başlar. Elbetde, ýaryş tertibine seretseň-ä, duşuşykda artykmaçlyk «paýtagtlylaryň» tarapynda. Ýöne geçen aýlawda «Energetik» öz meýdanynda «Aşgabat» bilen deňme-deň oýnap, Ýokary liganyň garaşylmadyk hasaplara baý çempionatdygyny ýene bir ýola subut etdi.
Şeýle-de bolsa, ýer eýelerine ýeňiş juda zerur. Edil häzir «Ahal», «Aşgabat» we «Şagadam» Ýokary liganyň 23-nji möwsümini üçünji orunda tamamlamagyň gaýgysynda. Munuň üçin barlyşyksyz göreş hem alnyp barylýar. Tapgyrda «Ahalyň» we «Şagadamyň» ýeňil bolmadyk garşydaşlar bilen duşuşýandygyny hasaba alsak, häzir ýaryş tertibiniň dördünji basgançagyny eýeleýän «paýtagtlylaryň» üçünji orna çykmaga mümkinçiligi bar. Ýöne «tereziniň beýleki tarapynda» duran deňlik ýa ýeňliş diýen bir zadam bar. Olar «geläýse» welin, «Aşgabada» eýeleýänje ornuny gidirmek howpy hem abanýar.
Utsa ne ýagşy, ýöne utulyşdan hem «Energetigiň» gidirjek zady ýok. Çünki toparyň eýeleýän orny — 9-njy orun anyk elinde. «Hazyna-ha» yzyndan ýeterden has alysa, «Daşoguz» bilen hem aralyk ep-eslije bar.
— «Aşgabat» şu tapgyrda Ýokary liga taryhynda 280-nji gezek ýaşyl meýdana çykar;
— Bu duşuşyk «Energetik» üçin hem ýubileý oýun. «Energetikçiler» «paýtagtlylaryň» meýdanynda Ýokary ligadaky 30-njy duşuşygyny geçirer;
— Şu duşuşykda «Aşgabadyň» futbolçylary «Energetigiň» derwezesinden ýekeje pökgini geçirip bilse, paýtgatyň adybir topary şu möwsümde öz meýdanynda 30 we ondan kän pökgi geçiren üçünji topar bolar;
— «Paýtagtlylar», janköýerleriniň garaşyşy ýaly, duşuşygy ýeňiş bilen tamamlap bilseler, onda «Aşgabat» şu möwsümde öz meýdanynda 10 ýeňiş gazanan ikinji topar bolar.
Möwsümiň 15-nji tapgyrynda «Daşoguz» ilkinji ýeňşini gazanypdy. Şonda haýsy topary ýeňeni ýadyňyzdadyr-la! Ynha, ýene şol oýun — «Daşoguz» — «Hazyna». Belki öz meýdanynda 4:0, 3:0 hasaby bilen ýeňendir, ýöne «Hazyna» «Daşoguz» bilen Daşoguzda oýun etmeli däldigine gowuja göz ýetiren bolsa gerek.
Ýokary ligada «Daşoguzyň» eýeleýän ornuna «dawa» edýän adsam ýok. «Hazyna» welin, Ýokary ligadaky ilkinji möwsümini iň bolmanda ýedinji orunda tamamlamagyň aladasynda. Eger bu gezegem geçen oýundaky ýaly säwlik goýberilse, ýedinji orun hem arzuwlygyna galyp biler.
— Didar Durdyýew («Hazyna») şu duşuşykda ýekeje pökgi geçirip bilse, soňky dört möwsümde 70 gol geçiren ikinji futbolçy bolar. 2012-nji ýyldan bäri diňe Süleýman Muhadow 70-den kän pökgi geçirip bildi;
— Duşuşyk ýer eýeleri üçin taryhyny oýun bolar. Çünki şu tapgyrda «Daşoguz» Ýokary ligadaky 600-nji duşuşygyna çykar;
— «Daşoguz» duşuşykda ýeňilse, şu ýyl öz meýdanynda on gezek utulan ilkinji topar bolar.
21-nji noýabr — dünýäniň iň gowy ligalarynda iň gowy duşuşyklaryň geçirilýän güni. Ispaniýada «El Klassiko», Italiýada «Ýuwentus» — «Milan», Angliýada «Mançester Siti» — «Liwerpul», Germaniýada «Şalke 04» — «Bawariýa»... Türkmenistan olardan kem galarmy?! Ine, saňa «Balkan» — «Altyn asyr» duşuşygy. Ýokary liganyň liderleri möwsümde soňky gezek duşuşýarlar.
Dogry, Kubok ýaryşynyň ýarym finalyndaky düýşe-de girmejek ýeňlişden soň «Balkan» «aragatnaşykçylardan» heder etmän duran däldir. Ýöne, elbetde, öz meýdanyňda olaryň «gözüne görkezmek» islegem bardyr. «Balkan» «gözüne görkezip» bilermi ýa-da «Altyn asyr» ýene-de ýeňşini gaýtalarmy? Belki hiç haýsam bolmaz, deňlik bolar... Bu çaklamalar çaklamadygyna galýar. Bir zat weli mälim, «Balkan» — «Altyn asyr» — TAPGYRYŇ DUŞUŞYGY.
Ýeňiş ýa ýeňliş toparlaryň ikisi üçin hem howply däl. «Altyn asyr-a» «Balkandan» 14, «Balkanam» üçünji orundaky «Ahaldan» 9 utuk öňde.
— Duşuşyk «Balkanyň» peýdasyna tamamlansa, «nebitçiler» şu möwsümde 60 utuk gazanan ikinji topar bolup biler;
— Eger duşuşyk ýene-de «Altyn asyryň» peýdasyna tamamlansa, birinji we ikinji orunlardaky toparlaryň aratapawudy 17 utuga ýeter;
— Duşuşykda Süleýman Muhadow («Altyn asyr») ýekeje gezek tapawutlanyp bilse, «Altyn asyryň» düzüminde soňky üç möwsümde iň kän gol geçiren ikinji futbolçy bolar. Häzir Süleýman bu toparda 23 pökgini geçirdi. Toparyň 2013-nji ýyldan bäri iň kän gol geçiren oýunçysy bolsa häzir «Hazynada» çykyş edýän Didar Durdyýewdir (41 gol);
— Duşuşykda «Balkan» utulsa, bu utulyş toparyň Ýokary ligadaky 170-nji utulyşy bolar;
— Eger duşuşyk deňlikde tamamlansa, bu deňlik «Altyn asyryň» Ýokary ligadaky 40-njy deňligi bolar.
Ýokary ligada çekeleşikli geçýän duşuşyklaryň biri. Şu ýylky hasabatlarda her toparyň bir ýeňşi bar. Türkmenbaşy şäherindäki soňky duşuşyk bolsa deňlik bilen tamamlandy.
Biri-birinden utuk taýyndan tapawutly bolsalar-da bu iki topar ýaryş tertibinde yzygider barýar. Ýöne «Merwiň» häzirlikçe esasy aladasy «Şagadamyň» yzyndan ýetmek däl-de, eýeleýän ornuny HTTU-a gidermezlikmikä diýýäris. Munuň üçin hem, elbetde, utmak gerek. Eger duşuşyk edil Türkmenbaşydaky ýaly deňlik bilen tamamlansa, onda bu «Şagadamyň» şu möwsümdäki 10-njy deňligi bolar.
«Ahalyň» Naýbaşy Kubokdaky oýny toparyň janköýerleriniň ynamyny gaçyrdy. Möwsüme güýçli depginde başlan, AFK-da türkmen futbolynyň abraýyny gorap çykyş eden «Ahal» indi Ýokary liganyň aşaky orunlardaky toparlaryna çäre tapmakda hem kynçylyk çekýär. Bu gezekki garşydaş hem HTTU. Birinji, ikinji aýlawlarda «talyplardan» kynlyk bilen üstün çykan hem bolsa, üçünji aýlawda duşuşygy deňlige tamamlamak «Ahala» ýeňil düşmedi. Her niçik hem topar topar şu ýyl HTTU-dan ýeňlip görenok. Ýene ýeňilmese ne ýagşy, ýeňilse welin, üçünji orny hem «Aşgabada» gidirip biler. Öz meýdanynda geçiriljek duşuşykda ýeňiş gazanmak HTTU üçin hem zerur. Ýedinji orna dalaş edib-ä yzdan «Hazyna» gelýär, HTTU-nyň özüniň hem altynjy orna geçmäge mümkinçiligi ýok däl. Bu duşuşygyň hem tapgyryň iň gyzykly oýunlarynyň biri boljakdygy gürrüňsiz.
— Duşuşykda «Ahal» ýeňiş gazansa, möwsümde 50 utuk toplan üçünji topar bolup biler;
— Duşuşyk deňlik bilen tamamlansa, bu «Ahalyň» Ýokary ligadaky 60-njy, şu möwsümdäki 10-njy deňligi bolar;
— HTTU utulsa, bu toparyň Ýokary ligadaky 80-nji utulyşy bolar;
— Duşuşykda «Ahala» iň bolmanda ýekeje pökgi geçirtmek başartsa, topar şu möwsümde 60 gol geçiren üçünji topar bolar.
TÝL — 2015: 34-nji tapgyryň öňünden käbir maglumatlar, pikirler.
34-nji tapgyr «Hazyna» — «Merw» duşuşygy bilen açylýar. Ýadyňyzda bolsa, «Merw» geçen aýlawda şu möwsümdäki iň uly hasaply ýeňşini gazanypdy. Ýok, garşydaş «Daşoguz» däldi, «Hazynady». Şonda «Merw» «ykdysadyýetçileri» 4:1 hasabynda ýeňipdi. Ýöne bu diýildigi «Şu tapgyrda-da «Merwiň» ýeňşine garaşybermeli» diýildigi däl. Çünki «Hazyna» öz öýünde islendik garşydaşy aljyradyp bilýän topar. «Merw» bolsa «Hazyna» bilen «Aşgabatda» geçiren duşuşyklarynyň ikisinde hem ýeňildi.
Duşuşygyň netijesi toparlaryň ýaryş tertibindäki ornuna-da täsir edip biler. Ýeňiş gazanan ýagdaýynda «Hazynanyň» 7-nji orna geçmegi mümkin. Çünki häzir ýedinji orunda barýan HTTU-nyň «Hazynadan» üç utugy kän. HTTU bolsa tapgyrda «Şagadam» bilen myhmançylykda duşuşýar. «Şagadam» öz meýdanynda ýeňiş gazanyp biler.
Kubok ýaryşyndan garaşylşyndan hem gowy oýun görkezip, «Ahaly» ýaryşdan çykaran hem bolsa, «Balkanyň» «myhmançylykdaky şowsuzlyk» diýen keseli bar. Ol bu «dertden» «Ahalyň» meýdanynda geçiren duşuşyklarynda hem halas bolup bilmedi. Şu ýyl «Ahalyň» meýdanynda myhmançylykda iki gezek çykyş eden «nebitçiler» şolaryň ikisinde hem (biri Ýokary ligada, biri Türkmenistanyň Kubogynda) şol bir hasap bilen (3:1) ýeňildiler. Kubok ýaryşynyň ýarym finalynda öz meýdanyndaky haýran galdyryjy utulyşdan soň baş tälimçisi bilen hoşlaşan topara bu gezek hem myhmançylykda oýnamak ýeňil düşmese gerek. Ýöne «Balkany» bu utulyş gorkuzanok. Çünki kümüş medalyň tagtynda ykjam ornaşan «Balkanyň» yzyndan iň ýakyn garşydaşyň ýetmegi üçin hem «nebitçileriň» üç gezek ýeňilmegi gerek. «Ahal» üçin bolsa diňe ýeňiş gerek. Çünki geçen tapgyrda ýitiren utuklary sebäpli, «Aşgabat» «Ahalyň» yzyndan ýetdi. Häzir toparlaryň ikisinde-de 49 utuk bar. Ýöne «Aşgabadyňam» tapgyrda «Altyn asyra» myhman bolýandygyny ýatdan çykarmaly däl.
Iň netijeli hüjümçileriň kerwenbaşysy Myrat Ýagşyýewe Mämmedaly Karadanowyň geçen ýylky ýeten sepgidine — 28 pökgä ýetmek üçin ýekeje ädim gerek. Ýöne şojagaz ädim Myrat üçin juda agyr düşdi. Belki, arzyly sepgide şu tapgyrda ýetiler.
Çempionlyga has ýakyn gelen «Altyn asyryň» futbolçylary, belki eýýäm «Çempion — 2016» ýazgyly köýnekçelerini taýýarlap goýandyrlar. Belki şol köýnekçeler şu tapgyrda geýler. Çünki şu tapgyrda gazanylan ýeňiş «Altyn asyra» taryhyndaky ikinji çempionlygyny getirer.
Ýöne şu möwsümde «aragatnaşykçylara» «paýtagtlylary» utmak ýeňil-ä düşenok. Her gezek bary-ýogy bir pökgi tapawudy bilen kynlyk bilen ýeňiş gazanýarlar. Ýöne ýeňiş gazanýarlar, möwsümde entek bu iki toparyň arasynda deňlikde tamamlanan oýun ýok.
Duşuşyk bürünç medalyň gapysyndan gelen «Aşgabat» üçin hem möhüm. Çünki geçen tapgyrdaky ýeňişden soň, «Aşgabat» «Ahal» bilen utuklarynyň sanyny deňledi. Ýöne garşydaşyň «Altyn asyr» bolsa... Her niçigem bolsa, gyzykly duşuşyk bolsa gerek.
Türkmenistanyň Kubogynyň finalyna çykyp, indiki ýyl AFK-nyň kubogynda çykyş etmäge ýakynlaşan «kenarlylar» bar ünsi Kuboga berip, Ýokary ligany gowşadana meňzeýär. Olar indi üç tapgyrdan bäri ýeňiş gazanyp bilenok. Geçen tapgyrda bolsa «Merwiň» 2 pökgüsine «marylylaryň» öz futbolçysy zordan bir jogaby bermegi başardylar. Bu gezek hem HTTU gelýär.
«Şagadam» — HTTU. «Şagadam» HTTU bilen oýun etmeli däldigine gowy düşünýändir. Çünki indiki iki aýlaw bäri «kenarlylar» «talyplardan» ýeňlip gelýärler. Şolaryň bir duşuşygy bolsa hut Türkmenbaşy şäherinde geçirilipdi.
Eger HTTU-nyň syryny çözüp, ýeňiş gazanyp bilse, «Şagadama» ýene-de üçünji orun üçin göreşmäge mümkinçilik bar. Sebäbi üçünji ornuň häzirki dalaşgärleri «Ahal» hem, «Aşgabat» hem ýaryş tertibiniň öňdebaryjylary bilen duşuşýar. Eger ozalky başarjaňlygyny dowam edip, ýene-de HTTU ýeňiş gazansa, «talyplar» iň bolmanda ýedinji orny saklap galyp bilerler. Utulmak welin howply. Yzdan «Hazyna» ýetip gelýär.
Duşuşyk 13-nji dekabra geçirildi.
TÝL — 2018: 10-njy tapgyryň «Altyn asyr» — «Şagadam» duşuşygy gysga makalalarda.
«Altyn asyr» — «Şagadam» — 0:1.
Alibek Abdyrahmanow 90+1'.
Bu ýeňişden soň, Türkmenbaşy şäheriniň topary utuklarynyň mukdaryny «Altyn asyr» bilen deňledi. Ýöne özara duşuşyklaryň netijesinde «Şagadam» ýaryş tertibinde ikinji orna geçdi. Indi iki toparda hem 11 duşuşykdan 22 utuk bar. Ýaryşyň öňdebaryjysy «Ahal» bolsa 11 duşuşykda 24 utuk toplap bildi.
Myhmançylykda gazanylan ýeňiş «Şagadamy» şu möwsümde iň kän ýeňiş gazanan üç toparyň biri etdi. Indi ýaryş tertibiniň ilkinji üç ornuny eýeleýän toparlaryň — «Ahalyň», «Şagadamyň» we «Altyn asyryň» üçüsinde hem şu möwsümde 7 ýeňiş bar.
Olaryň söbügini bolsa 5 ýeňiş bilen «Aşgabatdyr» «Energetik» basyp gelýär.
Duşuşygyň netijesi «Altyn asyr» bilen «Şagadamyň» şu möwsümde utulan oýunlarynyň sanyndaky deňligi emele getirdi. Indi ýaryş tertibiniň ikinji we üçünji orunlaryny paýlaşýan bu iki toparda hem 3 utulyş bar.
Şeýlelikde, çempionatda şu wagta çenli iň az utulan ýeketäk topar hökmünde «Ahal» galdy. Röwşen Meredowyň şägirtleri şu möwsümde diňe bir gezek, ol hem «Altyn asyrdan» utulyp gördüler. Möwsümde iň kän utulan topar bolsa «Balkandyr». «Nebitçiler» eger ikinji aýlawyň soňky duşuşygynda — 14-nji tapgyrda hem şowsuzlyga uçrasalar, şu möwsümde 10 duşuşykda ýeňlen ilkinji topar bolar.
«Şagadam» soňky iki duşuşygynda «Balkany» hem, «Altyn asyry» hem şol bir hasap bilen ýeňdi. Şu duşuşyklaryň ilkinjisinde — 13-nji tapgyrda «Balkan» bilen Balkanabatda geçirilen duşuşykda möwsümdäki ilkinji pökgüsini geçiren Alibek Abdyrahmanow eýýäm netijesini 2-ä çykardy. Esasy zat bolsa, bu futbolçy toparyna soňky iki duşuşykda 6 utuk getirdi.
Tapgyrda mundan ozal geçirilen üç duşuşykda derwezelere 6 gol geçirilipdi. Ýatlatsak, «Energetik» öz meýdanynda «Aşgabady» 2:1, «Ahal» bolsa myhmançylykda «Köpetdagy» 1:0 hasabynda ýeňipdi. Maryda «Merw» bilen «Balkanyň» arasyndaky duşuşyk bolsa 1:1 hasabyndaky deňlik bilen tamamlanypdy. Bu duşuşygyň hem geçirilmegi bilen, 10-njy tapgyryň «dokuzy düzüwlendi». Şeýlelikde, 10-njy tapgyr 7 duşuşyk bilen tamamlanyp, iň kän golly tapgyrlaryň sanawyndaky 10-njy ornundan üýtgemedi. Şeýle hem bu tapgyr şu ýyl 7 gol bilen tamamlanan ilkinji tapgyrdyr.
TÝL — 2018: 13-nji tapgyr gysga makalalarda.
Tapgyrda «Şagadamyň» 6-njy, «Energetigiň» 5-nji, «Merwiň» 4-nji ýeňşini gazanmagyndan soň, şu möwsümde iň köp ýeňiş gazanan toparlaryň sanawy ýaryş tertibindäki ýagdaý bilen deňleşdi. Ýagny, bu sanawyň hem başyny «Ahal» bilen «Altyn asyr» çekýär, soňuny bolsa «Köpetdag» bilen «Balkan» jemleýär.
Tapgyrda «Aşgabat» bilen «Ahalyň» deňme-deň oýnamagyndan soňra, şu möwsümde duşuşyklary deňlik hasap bilen tamamlanan toparlaryň sanawynda hem özboluşly deňeçerlik emele geldi. Has takygy, 13-nji tapgyrdan soň, Ýokary liganyň 5 wekilinde 3 deňlik, galan 3 wekilinde bolsa 1 deňlik bar.
13-nji tapgyrda geçirilen dört duşuşykda derwezelere bary-ýogy 4 gol girdi. Şolaryň ikisi bir, galan ikisiniň bolsa her haýsy bir duşuşyga degişlidir.
Mundan öň diňe 3-nji tapgyr 4 duşuşyk bilen tamamlanypdy. Her niçik hem bolsa bu tapgyrlar möwsümiň iň az golly tapgyrlary-ha däl. Ýöne diňe häzirlikçe. Iki duşuşygy soňa süýşürilen 11-nji tapgyrda häzirlikçe 2 gol bar.
Ýeri gelende aýtsak, möwsümiň iň golly tapgyrlary bolan 1-nji we 6-njy tapgyrlar 14 gol bilen tamamlanypdy.
Şeýlelikde, Ýokary liganyň 26-njy möwsüminde geçirilen gollaryň umumy sany 115-e çykdy. Bu her tapgyra ortaça 8,8 gol diýmekdir.
«Merw» — «Köpetdag» — 2:0.
Serdar Annamämmedow 40', Toýly Goçnazarow 42'.
Serdar Annamämmedow bilen Toýly Goçnazarow soňky iki tapgyrda (8-nji tapgyryň süýşürilen duşuşygy bilen 13-nji tapgyr göz öňünde tutulýar) «Merwiň» gol ýüküni egnine alan futbolçylardyr. «Merw» soňky iki duşuşygynda garşydaş derwezelere 4 gol geçiren bolsa, bu futbolçylar şol gollary iki-ikiden paýlaşdylar. Geçen tapgyrda Ýokary ligada ilkinji goluny geçiren Serdar Annamämmedowyň bassyr iki duşuşykda tapawutlanmagy bolsa ünsi çekerlik ýagdaýdyr. Kim bilýär, Ýokary ligada ýene bir ýyldyz dogup gelýändir!
Toýly Goçnazarow bolsa möwsümdäki gollarynyň sanyny 4-e çykaryp, «Şagadamdan» Begenç Annagurbanow, «Aşgabatdan» Ilýas Minhairow we «Ahaldan» Guwanç Abylow bilen birlikde bombardirlik ýaryşynda ilkinji üç orna talap salýar. «4-lükçiler» häzirlikçe dördünji orny paýlaşýarlar.
«Merw» — «Köpetdag» — 4:0.
Duşuşyklarda iki gezek tapawutlanyp bilen ýeke-täk futbolçy Begenç Alamow.
«Balkan» — «Şagadam» — 0:1.
Alibek Abdyrahmanow 47'.
Tapgyrda «Aşgabadyň» «Ahal» bilen deňme-deň oýnap, utuk ýitirmesinden soň, Balkan derbisinde ýeňiş gazanan «Şagadam» 10 oýundan 19 utuk toplap, ýaryş tertibinde üçünji orna geçdi. Geçen ýyl hem möwsümi bürünç medal bilen tamamlan «kenarlylar» ýaryşyň lideri «Ahaldan» 5, ikinji orundaky «Altyn Asyrdan» bolsa 3 utuk yzda.
«Şagadam» — «Balkan» — 5:0.
Iki gezek tapawutlanan futbolçy: Hemra Amanmämmedow («Şagadam»).
«Energetik» — «Altyn asyr» — 1:0.
Guwanç Gurbangulyýew 83'.
Şu tapgyrda gazanan garaşylmadyk ýeňşi bilen, «Energetik» Ýokary ligada iň kän utuk toplan toparlaryň sanawynda ornuny bir basgançak ýokarlandyryp, 14-nji orna çykdy. Öň bu orunda 145 utuk bilen «Dagdan» topary bardy. Eger «Energetik» ýeňişlerini ýene hatarlap bilse, 13-nji orun hem uzakda däl. Çünki 13-nji orundaky «Talyp sporty» Ýokary ligada çykyş eden ýyllarynda 151 utuk toplap bilipdi. Diýmek, «talyplaryň» sanawdaky ornuny almak üçin «energetiklere» iki ýeňiş hem ýeterlik bolar.
Maglumat hökmünde, bu sanawyň başynda 1381 utuk bilen «Balkanyň» bardygyny ýatladýarys. Ýokary ligada çykyş eden möwsüminde bary-ýogy 3 utuk toplan bilen Baýramaly şäheriniň «Umyt» topary bolsa sanawy jemleýär.
6-njy tapgyrda Aşgabatda geçirilen duşuşykda «Energetik» «Altyn  asyrdan» 0:3 hasabynda ýeňlipdi. Bu gezek bolsa tersine boldy. Belki, «Altyn asyr» ýaly garşydaş bilen oýnaýarkaň, esasy zat köp gol geçirip däl-de, utup «aryňy almakdyr». «Energetik» şony hem başardy. Ýöne umumy netijede bolsa entek hem «Altyn asyr» öňde.
«Altyn asyr» — «Energetik» — 3:1.
Duşuşyklarda bir gezekden köp tapawutlanan futbolçy ýok.
«Aşgabat» — «Ahal» — 0:0.
Ýokary ligada 63 gezek deňme-deň hasap bilen duşuşyk geçiren «Aşgabat» iň köp duşuşygy deňlik bilen tamamlanan toparlaryň sanawynda bir basgançak ýokary galyp, 8-nji orna çykdy. Öň topar bu orny türkemn futbolynyň rowaýaty toparlarynyň biri «Nisa» bilen paýlaşýardy. Täsin tarapy, sanawyň ýedinji basgançagynda «Aşgabadyň» şu duşuşykdaky garşydaşy «Ahal» bar. Ligadaky deňlik bilen tamamlanan duşuşyklarynyň sany 78-e çykan «Ahal» bu görkeziji bilen başga altynjy orun üçin bir rowaýaty topara — HTTU-a bäsdeş boldy. HTTU hem Ýokary ligada çykyş eden ýyllarynda 78 duşuşygyny deňlik hasap bilen oýnapdy.
Ýeri gelende aýtsak, liganyň iň «deňlikçi» topary «Merwdir». Toparyň şu wagta çenli 141 duşuşygy deňlikde tamamlandy. Ikinji orny 118 duşuşyk bilen «Şagadam», üçünji orny ondan dört deňligi az bolan «Balkan» eýeleýär.
Dörtden-ä geçdik, hany, biri nirde?
Biler bolsaňyz, 6-njy tapgyrda «Ahal» «Aşgabadyň» derwezesinden 4 gol geçiripdi. Toparyň täze transferi Guwanç Abylow bolsa möwsümdäki 4 golunyň 3-sini şu duşuşykda geçiripdi. Bu gezek bolsa...
Bize diňe «Aşgabady» gutlaýmak galýar.
«Ahal» — «Aşgabat» — 4:1.
Üç gezek tapawutlanan futbolçy: Guwanç Abylow («Ahal»).
TÝL — 2018: 1-nji tapgyryň senesi üýtgedilen duşuşyklaryndan soň gyzykly hasaplamalar.
Üç futbolçy «goşalady»: 26-njy gezek geçirilýän milli çempionatymyda ilkinji gezek bassyr iki duşuşykda tapawutlanan futbolçylar ýüze çykdy. Özi-de üç futbolçy. Göreliň, olar tapgyry näçe duşuşyga çenli dowam edip bilerkäler? Ýeri gelende aýtsak, soňky iki duşuşykda-da gol geçirip bilen futbolçylar: Süleýman Muhadow («Ahal», soňky iki tapgyrda 4 gol), Altymyrat Annadurdyýew («Altyn asyr», soňky iki tapgyrda 4 gol), Myrat Ýagşyýew («Altyn asyr», soňky iki tapgyrda 2 gol).
4 sany täze golçy: Şu duşuşyklardan soň, milli çempionatymyzyň 26-njy möwsüminde tapawutlanan futbolçylaryň sany 27-ä çykdy. Geçen tapgyrdan soň bu san 23-di.
27 futbolçy, 33 gol: Yzda galan tapgyrlardan soň, 27 futbolçy 33 gol geçirdi.
Iň köp golly tapgyr: Birinji tapgyryň mundan öňki iki duşuşygy bary-ýogy 2 gol bilen tamamlanypdy. Bu iki duşuşyk bolsa, jemi 14 gol bilen birinji tapgyry yzda galan tapgyrlaryň arasynda iň kän golly tapgyra öwürdi.
Iň köp golly duşuşyklar: Günüň duşuşyklarynyň ikisi hem şu möwsümiň iň köp golly duşuşyklary boldular. Mundan öň diňe 4-nji tapgyrdaky «Altyn asyr» — «Balkan» duşuşygy 5 gol bilen tapawutlanypdy. Indi bolsa möwsümiň rekordy 6 gola çykdy.
Tapawut — 4 gol: Bu duşuşyklar şu möwsümdäki iň uly tapawutly duşuşyklar boldular. Iki duşuşykda hem ýeňiji topar bilen ýeňlen toparynyň gollarynyň arasyndaky parh 4 gola barabar boldy.
Ilkinji het-trikler: Mundan ozal şu möwsümde ol-a het-trikmiş, dubl eden futbolçy hem ýokdy. Bu duşuşyklarda welin, iki sany het-trige şaýat bolduk.
«Ahal» — «Merw» — 5:1.
5:1, Yhlas Saparmämmedow 80'.
5 gol 3 basgançak bökdürdi: Şu duşuşykdan öň ýaryş tertibiniň 7-nji ornundaky «Ahal» 5 golly ýeňiş bilen 4-nji basgançaga çenli geldi. Röwşen Meredowyň şägirtleri indi ýaryşyň liderinden bary-ýogy 2 utuk yzda.
Muhadow bir ýyldan soň «ornuna» geçdi: 2016-njy ýylyň bombardiri Süleýman Muhadow bir ýyl arakesmeden soň ýene-de bombardirlik ýaryşynda birinji orna geçdi, ýöne ol häzirlikçe bu orny geçen ýylky topardaşy Altymyrat Annadurdyýew bilen paýlaşýar. Häzir futbolçylaryň ikisiniň hem hasabynda 4 gol bar.
Gollaryň «kümüş medalçysy»: Ýaryş tertibinde entek 4-nji orun bolsa-da, «Ahal» geçiren gollarynyň sany boýunça ikinji orna geçdi. Toparyň indi möwsümde 6 goly bar.
Bir çempionatda 750 gol: Şu duşuşykda Yhlas Saparmämmedowyň geçiren goly «Ahalyň» Ýokary ligadaky 750-nji goludyr. Topar Ýokary ligada iň kän gol geçirenleriň sanawynda 7-nji orunda. 6-njy orundaky ozalky HTTU toparynyň 762 goly bar.
«Altyn asyr» — «Köpetdag» — 5:1.
5:1, Gurbangeldi Sähedow 66'.
Ýubileý duşuşykda ajaýyp ýeňiş: Şu duşuşyk «aragatnaşykçylaryň» Ýokary ligadaky 300-nji duşuşygydyr. Ýubileý duşuşygyň sowgady 5:1 hasabyndaky ajaýyp ýeňiş boldy.
Çempion «öwrenşen» ýeriniň alkymynda: Şu çempionatda geçiren iki duşuşygynda garşydaş derwezelere 9 pökgi geçiren «Altyn asyr» 6 utuk bilen ýaryş tertibiniň ikinji ornuna geçdi. Birinji orundaky «Aşgabadyň» häzir 7 utugy bar, ýöne «Altyn asyryň» ýene iki duşuşygynyň hem ätiýaçda durandygyny ýatdan çykarmaly däl.
Annadurdyýew «dörtledi»: «Altyn asyryň» Ýokary ligadaky bassyr iki duşuşygynda-da tapawutlanan Altymyrat Anandurdyýew gollarynyň sanyny 4-e çykaryp, bombardirlik ýaryşynyň birinji orny üçin Süleýman Muhadowa şärik boldy.
7 möwsüm boýunça 9-njy orunda: Şu duşuşykdan soňra Ýokary ligadaky gollarynyň sanyny 53-e çykaran Altymyrat Annadurdyýew soňky 7 möwsüm boýunça tapawutlanan futbolçylaryň sanawynda ýene bir basgançak ýokary galyp, 9-njy orna çykdy. Sanawyň 8-nji ornunyndaky tejribeli hüjümçi Berdi Şamyradowyň 2012-nji ýyldan bäri 54 goly bar.
Ýokary liga golly gadam: Gurbangeldi Sähedow Ýokary ligadaky ilkinji goluny geçirdi.
«Aragatnaşykçylar» gollar boýunça birinji: Utuk babatynda ýaryş tertibiniň ikinji ornunda bolsa-da, «Altyn asyr» geçiren gollary boýunça ähli garşydaşlaryndan öňde. Topar iki duşuşykda 9 gol geçirip, 4 tapgyrdan soň birinji orunda.
Annadurdyýew «Altyn asyrda» iň kän tapawutlananlaryň dörtlüginde: Şu duşuşykdan soň, Altymyrat Annadurdyýewiň «Altyn asyryň» düzüminde Ýokary ligada geçiren gollarynyň sany 31-e çykdy. Şeýlelikde, ol «aragatnaşykçylaryň» düzüminde 2013-nji ýyldan bäri iň kän gol geçiren dördünji futbolçy. Ilkinji üç orny Süleýman Muhadow (63), Myrat Ýagşyýew (53) we Didar Durdyýew (41) eýeleýär.
TÝL ― 2018: 21-nji tapgyryň «Merw» ― «Altyn asyr» duşuşygyndan soň gyzykly hasaplamalar.
Çempionlyk umydy güýçlenýär: 22 duşuşykdan 48 utuk toplan «Altyn asyr» indi ýaryşyň kerwenbaşysy «Ahaldan» bary-ýogy 2 utuk yzda. Üstesine-de «Ahal» 23 oýun geçirdi. Mundan soň iki topara-da çempionlyk äçin diňe utuş gerek.
Möwsümdäki ilkinji ýeňiş: «Altyn asyr» şu möwsümde «Merwi» ilkinji gezek ýeňdi. Iki toparyň arasynda birinji aýlawdaky duşuşyk 0:0, ikinji aýlawda 1:1 hasabyndaky deňlik bilen tamamlanypdy. Indi toparlar biri-biri bilen, möwsümiň jemleýji tapgyrynda ― 28-nji tapgyrda duşuşarlar.
Ýeňişli deňlik: Şeýlelikde, möwsämdäki ýeňişleriniň sanyny 15-e çykaran «Altyn asyr» gazanan ýeňişleriniň sany boýunça «Ahal» bilen deňleşdi.
Gollarda-da deňlik bar: Täsin tarapy, şu duşuşykdan soň, çempionlygyň iki dalagäri «Ahal» bilen «Altyn asyryň» garşydaş toparlara geçiren gollarynyň sany hem deňleşdi. Indi iki toparda hem Ýokary liganyň şu möwsüminde 42 gol bar.
Baýow bombardirleriň 10-lugynda: Ýokary liganyň şu möwsüminde 4-nji goluny geçiren Begmyrat Baýow möwümiň bombardirleriniň sanwynda ilkinji 10-lyga girdi.
Tapgyrda 6 gol: Tapgyryň soňky duşuşygynda ýekeje goluň geçirilmeginden soňra, Ýokary liganyň 21-nji tapgyry 6 gol bilen tamamlandy. Umumy çempionat boýunça geçirilen gollaryň sany bolsa 213-e çykdy.
1:0-uň tapgyry: Tapgyrda ozal hem iki duşuşyk şu hasap bilen tamamlanypdy. Has takygy, «Aşgabat» «Şagadamy», «Energetik» bolsa «Ahaly» 1:0 hasabynda ýeňipdi. Bir tapawutly tarapy, ol duşuşyklarda ýer eýeleri ýeňiş gazanan bolsa, bu gezek ýeňiş myhmanlaryň tarapynda boldy.
Ýeňijileriň 1 artykmaçlygy: Diýjek bolýanymyz, tapgyrda ýeňiş gazanan toparlaryň ählisi hem diňe bir pökgi artykmaçlygy bilen ýeňdiler. Tapgyrdaky «Nebitçi» ― «Köpetdag» duşuşygy hem 2:1 hasabynda ýer eýeleriniň peýdasyna tamamalnypdy.
Öňdebaryjylaryň Mara syýahaty: Ýene bir täsinlik, 21-nji tapgyrda çempionlygyň iki dalaşgäriniň hem duşuşyklaryny Maryda geçirenligidir. Ýöne «Ahal» «Energetikden» ýeňlen bolsa, «Altyn asyr» «Merwi» bir pökgi bilen ýeňdi.
TÝL ― 2018: 23-nji tapgyryň netijeleri.
9 gol: Tapgyrda derwezelere 9 pökgi geçirildi, şeýlelikde, möwsümdäki ähli gollaryň sany 212-ä çykdy.
85 golçy: Şu tapgyrdan soň, möwsümde tapawutlanan futbolçylaryň sany 85-e çykdy. Tapgyrda iki futbolçy şu möwsümdäki ilkinji goluny geçirdi: olar «Nebitçiden» Arslan Paizow bilen «Aşgabatdan» Azat Şamyradowdyr. Ýaryşyň bombardirleri Süleýman Muhadow bilen Altymyrat Annadurdyýew bu tapgyrda hem tapawutlanyp bilmediler.
«Nebitçi» ― «Energetik» 1:4.
Gollar: Arslan Paizow 85 ― Sahypnazar Durdyýew 4, Alibek Abdyrahmanow 6, Rahmet Şermetow 53, 74.
Salam, üçünji orun! Bu ýeňiş «Energetigi» ýaryş tertibinde üçünji orna çykardy. 23 duşuşykda 36 utuk ýygnan «energetikler» «Şagadamdan» iki utuk öňe saýlandy.
Salam, 10-njy ýeňiş! Hawa, «Energetik» möwsümdäki 10-njy ýeňşini gazandy. Ol şu möwsümde bu sepgide ýetip bilen dördünji topardyr. Ýeri gelende aýtsak, «Ahalyň» 15, «Altyn asyryň» 14, «Şagadamyň» 10 ýeňşi bar. Bu sepgide ýetmäge indiki iň ýakyn topar bolan «Aşgabatda», häzirlikçe, 7 ýeňiş bar.
Abdyrahmanow birinji, Şermetow ikinji: Gürrüň «Energetigiň» Ýokary ligadaky bombardirleri barada barýar. Şu tapgyrda bir gezek tapawutlanan Alibek Abdyrahmanow «energetikleriň» düzüminde Ýokary ligadaky 19-njy goluny geçirip, birinji orundaky ýerini has berkiden bolsa, Rahmet Şermetow 14 golluk sepgide ýetip, sanawyň ikinji ornuna çykdy. Üçünji orunda bolsa 12 gol bilen Tirkiş Muhammetberdiýew bar.
Şermetow ilkinji goşa dublçy: Ýokary liganyň 9-njy tapgyrynda-da «Nebitçi» (şol wagt «Balkan») bilen Balkanabatda geçirilen duşuşykda iki gezek tapawutlanan Rahmet Şermetow bu başarnygyny ýene bir gezek gaýtalap, şu möwsümde iki duşuşykda dubl eden ilkinji futbolçy boldy. Şeýlelikde, ol möwsümdäki 7 golunyň 4-sini «Nebitçiniň» derwezesinden geçirdi.
Birinji aýlaw: 1:2;
«Aşgabat» ― «Köpetdag» 2:1.
Gollar: Azat Şamyradow 60, Şiri Annaýew 84 ― Gahrymanberdi Çoňkaýew 39.
Ýeňiş bäşinjilige ýol açdy: Bu ýeňiş paýtagtymyzyň adybir tparyny ýaryş tertibinde bäşinji orna çykardy. 21 utukda galan «Köpetdag» bolsa ýaryşy ilkinji bäşlikde tamamlamak ugrundaky göreşden biraz uzaklaşdy. Çünki altynjy orundaky «Merw» hem indi «Köpetdagdan» 3 utuk öňde. Ýöne öňde ýene bäş tapgyryň bardygyny hem ýatdan çykarmaly däl. Garaşylmadyk hasaplaryň möwsüminde her zat bolup biler.
Indi 8 toparda-da 20 gol bar: «Aşgabat» şu duşuşykda möwsümdäki 20-nji pökgüsini geçirdi. Indi Ýokary ligadaky toparlaryň ählisi hem 20 golluk sepgitden geçdiler. Ýöne «Ahal» bilen «Altyn asyrdan» başga toparlaryň entek 30 gola-da ýetmändigini hem aýtmak gerek.
Birinji aýlaw: 2:1;
«Şagadam» ― «Merw» 0:0.
Deňlik iki topary hem bir basgançak aşak düşürdi: Bu deňligiň bir ýakymly tarapy, iki topar hem utuksyz galmady. Emma ýakymsyz tarapy hem bar. «Energetikdir» «Aşgabadyň» tapgyrda ýeňiş gazanmagyndan soňra, «Şagadam» hem, «Merw» hem bir basgançak aşak düşdi. Indi «Şagadam» 34 utuk bilen dördünji, «Merw» bolsa 24 utuk bilen altynjy orunda. Ýöne «Merwiň» bir basgançak ýokary çykmagyna umyt ýok hem dňl. Çünki Mary şäheriniň toparynda ätiýaçda «Altyn asyr» bilen geçirilmeli bir duşuşyk hem bar.
Birinji aýlaw: 0:2;
«Ahal» ― «Altyn asyr» 1:0.
Gol: Didar Durdyýew 10.
Ilkinji çempionlyga umyt artýar: Bu ýeňiş bilen «Ahalyň» taryhynda ilkinji çempionlygyna bolan umydy artdy. Ýöne entek öňde 5 tapgyr we «Altyn asyryň» ätiýaçda duran iki duşuşygy bar. Iki toparyň arasyndaky utuk tapawudy bolsa 5 utuk. («Ahal» 23/50, «Altyn asyr» 21/45).
«Ahal» ýeňişleriň çempiony: Şu duşuşykdan soňra, möwsümdäki ýeňişleriniň sanyny 15-e çykaran «Ahal» bu ugurda ýaryş tertibiniň birinji ornuna ymykly ýerleşdi. Ozal «Ahal» 14 ýeňiş bilen bu orny esasy bäsdeşi «Altyn asyr» bilen paýlaşýardy.
«Ahal» gollar boýunça-da birinji: Möwsümdäki gollarynyň sanyny 42-ä çykaran «Ahal» bu netije bilen şu möwsümde iň kän tapawutlanan topara öwrüldi. Edil ýeňişleriň sanynda bolşy ýaly, gollar babatyndaky sanawda hem «Ahal» ozal 41 gol bilen birinji orunda «Altyn asyra» şärikdeşdi.
Durdyýew «Ahalda» 20-nji goluny geçirdi: Şu tapgyrdaky ýeňiş goly Didar Durdyýewiň «Ahalyň» düzüminde 2012-nji ýyldan bäri Ýokary ligada geçiren 20-nji goludyr. Ol toparyň taryhynda bu sepgide ýeten bäşinji futbolçy boldy. Has takygy, şol möwsümden bäri «Ahal» bilen Ýokary ligada Wahyt Orazsähedow 33, Didar Hajyýew 29, Myrat Annaýew 26, Altymyrat Annadurdyýew 22 gol geçirdi.
Birinji aýlaw: 1:0;
Möwsüm boýunça: 2:1 («Ahal»).
TÝL ― 2018: 24-nji tapgyryň duşuşyklaryndan soň gyzykly hasaplamalar.
Muhadow bilen Altymyrat Annadurdyýew indi ençe tapgyr bäri pökgi geçirip bilmän gelýärdiler. Has takygy, A.Annadurdyýew Ýokary ligadaky iň soňky goluny 3-nji tapgyryň galdyrylan duşuşygynda geçiren bolsa, Süleýman Muhadow ondan biraz soňrak, 19-njy tapgyrda geçiripdi. Bu gezek welin, olaryň biri dubl, beýlekisi poker etdi. Şeýlelikde, Altymyrat Annadurdyýew karýerasyndaky ilkinji bombardirligine juda ýakyn. Ýatlatsak, ol Ýokary ligada 2015-nji ýyldan bäri çykyş edip gelýär.
Täze bir golçy: Bu tapgyrda möwsümde taapwutlanan futbolçylaryň sanawyna bir futbolçy goşuldy. Ol hem “Nebitçiden” Myratberdi Berenow. Şeýlelikde, möwsümde tapawutlanan futbolçylaryň sany 86-a çykdy.
11 gol: Tapgyrda derwezelere 11 pökgi geçirildi. Mundan öň diňe 18-nji tapgyr 11 gol bilen tamamlanypdy. Möwsümde jemi geçirilen gollaryň sany bolsa 224-e çykdy.
Birinji aýlawda: 1:1 (Rahmet Şermetow 16 - Ilýas Minhairow 90+3);
Ikinji aýlawda: 2:1 (Rahmet Şermetow 36, Parahat Jumanazarow 43 - Baýjan Satlykow 90+2);
Üçünji aýlawda: 0:0;
Möwsümiň jemi: 3:2 (Möwsümiň futbolçysy - Rahmet Şermetow, 3 pökgi).
600-nji gussa: Şu duşuşykda Süleýman Muhadowyň geçiren ikinji pökgüsi çempionatyň taryhynda “Köpetdagyň” derwezesine geçirilen 600-nji goldur (ozalky “Köpetdag” bilen birlikde).
Birinji aýlawda: 0:0;
Ikinji aýlawda: 0:1 (Güýçmyrat Annagulyýew 42);
Üçünji aýlawda: 2:0 (Pirmyrat Sultanow 58, Ilýa Salow 89);
Möwsüm boýunça: 2:3 (Möwsümiň futbolçysy: Süleýman Muhadow, 2 pökgi).
“Altyn asyr” 50 utukly ikinji topar: Şu tapgyrda gazanylan ýeňişden soň, utugyny 51-e çykaran “Altyn asyr” şu möwsümde 50 utuklyk sepgide ýeten ikinji topar boldy. Ýatlatsak, birinji orundaky “Ahalyň” 53 utugy bar. Üçünji orundaky “Energetik” bolsa ýaňy 39 utuk toplap bildi.
Möwsümdäki ilkinji poker: Altymyrat Annadurdyýew şu möwsümdäki ilkinji pokeri amala aşyrdy. Ýeri gelende aýtsak, futbolçynyň hasabynda şu ýyl bir sany het-trik (1-nji tapgyrda) we bir sany dubl (8-nji tapgyrda) hem bar.
Dört möwsümde 60 gol: Şu tapgyrdaky ikinji goly Altymyrat Annadurdyýewiň Ýokary ligada geçiren 60-njy goludyr. Indi onuň hasabynda çempionatda 62 gol bar. Şeýlelikde, ol Ýokary ligada 2012-nji ýyldan bäri bu sepgide ýeten sekizinji futbolçy boldy. Ýeri gelende aýtsak, A.Annadurdyýew Ýokary ligadaky ilkinji duşuşygyna 2015-nji ýylda çykypdy.
Annadurdyýew “Altyn asyrda” 40-njy goluny geçirdi: Biziň hasaplamalarymyza görä, Altymyrat Annadurdyýewiň “Altyn asyryň” düzüminde Ýokary ligada geçiren gollary 40-a çykdy. Ol toparda 2013-nji ýyldan bäri çykyş edýän futbolçylaryň arasynda bu sepgide ýetip bilen dördünji futbolçydyr.
Iň uly tapawutly ýeňiş: Şu duşuşyk Ýokary liganyň şu möwsüminde bir toparyň iň uly tapawut bilen ýeňiş gazanan duşuşygy boldy. Ozal möwsümde dört pökgi tapawudy bilen ýeňiş gazanylan iki duşuşyk bardy. Bu gezek welin tapawut, görşüňiz ýaly, 5 pökgä çykdy.
Birinji aýlawda: 2:0 (Altymyrat Annadurdyýew 17, Myrat Ýagşyýew 70);
Ikinji aýlawda: 0:1 (Alibek Abdyrahmanow 90+1);
Üçünji aýlawda: 3:0 (Wahyt Orazsähedow 4, Selim Nurmyradow 7, Altymyrat Annadurdyýew 49);
Möwsüm boýunça: 10:1 (Möwsümiň futbolçysy: Altymyrat Annadurdyýew, 6 pökgi).
Ýokary galmaga mümkinçilik bar: Myhmançylykda gazanan ýeňşinden soň, utugyny 20-ä çykaran “Nebitçi” “Köpetdag” bilen arany bir utuga çenli ýygyrdy. Ýöne öňde ýene dört tapgyryň bardygyny ýatlap, “nebitçileriň” hem şeýle üstünlikli oýnuna umyt bildirsek, topara möwsümi bäşinji orunda tamamlamak hem uzakda däl. Çünki bäşinji orundaky “Aşgabat” “Nebitçiden” bary-ýogy 5 utuk öňde. Ýeňişli oýunlaryň netijesinde 5 utuklyk tapawudyň iküç duşuşykda ýapylýandygyny bolsa biz Ýokary ligada kän gördük.
“Nebitçi” bu sanawda 7-nji orunda: Möwsümde 6-njy ýeňşini gazanan “Nebitçi” ýeňişli duşuşyklarynyň sany boýunça 7-nji basgançaga geçdi. Iň aşaky orunda bolsa indi “nebitçileriň” şu tapgyrdaky garşydaşy “Merw”. Toparyň şu möwsümde diňe 5 ýeňşi bar. “Nebitçi” bolsa 6-7-nji orunlary “Köpetdag” bilen paýlaşýar.
Birinji aýlawda: 0:2 (Yhlas Magtymow 32, Azat Garajaýew 62);
Ikinji aýlawda: 1:1 (Söhbet Allanurow 85 - Ýewgeniý Tkaçenko 41);
Üçünji aýlawda: 1:1 (Döwletgeldi Mirsultanow 56 - Ýewgeniý Tkaçenko 9);
Möwsüm boýunça: 3:6 (Möwsümiň futbolçylary; Yhlas Magtymow, Ýewgeniý Tkaçenko, ikisi hem 2 pökgi).
TÝL - 2018: 2-nji tapgyryň senesi üýtgedilen duşuşygyndan soň hasaplamalar.
9 gol: Şeýlelikde, 2-nji tapgyr 9 gol bilen tamamlandy. Mundan öň tapgyrda derwezelere 8 gol geçirilipdi.
55 gol: Şu duşuşykdan soň, milli çempionatyň 26-njy möwsüminde geçirilen gollaryň sany 55-e çykdy. Bu bolsa her tapgyra ortaça 9,1 goldan ýetýär.
38 golçy: Myrat Annaýewiň hem goşulmagy bilen, möwsümde tapawutlanan futbolçylaryň sany 38-e çykdy.
«Altyn asyr» — «Ahal» — 0:1.
0:1, Myrat Annaýew 47'.
«Ahal» täze kerwenbaşy: Bu ýeňişden soň Röwşen Meredowyň şägirtleri 5 duşuşykda 11 utuk toplap, ýaryş tertibiniň birinji basgançagyna çykdylar. «Altyn asyr» bolsa dört duşuşykda ýygnan 9 utugy bilen dördünji orunda galdy.
«Aragatnaşykçylar» hem utuldy: Türkmenistanyň at gazanan tälimçisi Ýazguly Hojageldiýewiň şägirtleri şu möwsümde geçiren resmi duşuşyklarynda  (AFK-nyň kubogynda we milli çempionatda) ilkinji gezek utuldy. Indi milli birinjilikde utulmadyk ýeke-täk topar — «Ahal» galdy.
Annaýew 38-nji golçy: Şu möwsümde milli çempionatdaky ilkinji goluny geçiren Myrat Annaýew tapawutlanan futbolçylaryň sanawyna 38-njilik bolup goşuldy.
7 ýylda 30 gol: Şu duşuşykdaky gol Myrat Annaýewiň Ýokary liganyň soňky 7 ýylynda geçiren 30-njy goludyr.
Annaýew «Ahalyň» bombardirleriniň üçlüginde: Şu tapgyrdaky goldan soň «Ahalyň» düzüminde Ýokary ligada geçiren gollarynyň sanyny 23-e çykaran Myrat Annaýew bu topar bilen 2013-nji ýyldan bär iň kän tapawutlanan futbolçylaryň sanawynda üçünji orna çykdy. Ol bu ornuň öňki eýesi Altymyrat Annadurdyýewden netijesini bir gol ýokarlandyrdy. Myrat Annaýewe ikinjiligi Didar Hajyýewden almak üçin bolsa ýene 7 gol gerek. Sanawyň başyny 33 gol bilen toparda bir ýarym möwsüm çykyş eden Wahyt Orazsähedow çekýär.
200-e bir ädim galdy: «Ahal» Ýokary ligada ýene ýekeje ýeňiş gazansa, ýeňişleriniň sanyny 200-e tegeleýär.
«Altyn asyr» iň köp utulmakda bir basgançak «ösüş gazandy»: Ýokary ligada 70-nji gezek utulan «Altyn asyr» türkmen futbolynyň rowaýaty toparlarynyň biri «Nisadan» utulyşlaryň sany boýunça bir basgançak ýokary galyp, çempionatymyzda ähli çykyş eden toparlaryň sanawynda 11-nji orna geldi. «Turanyň» birinji, «Lebabyň» ikinji, «Merwiň» üçünji orny eýeleýän sanawynyň 10-njy basgançagynda ýene bir rowaýaty toparlarymyzyň biri HTTU bar. Talyplar Ýokary ligada çykyş eden döwründe 107 gezek ýeňlipdiler.
TÝL — 2018: 3-nji tapgyrdan soň gyzykly hasaplamalar.
4 gol: Tapgyrda 3 duşuşykda 4 gol geçirildi. Şeýlelikde, 3-nji tapgyr, häzirlikçe, gollaryň sany boýunça ikinji orunda. Birinji orunda 8 golly ikinji tapgyr bar.
Tapawutlananlar 13-e ýetdi: Şu tapgyrdan soň, 26-njy çempionatymyzda tapawutlanan futbolçylaryň sany 13-e ýetdi. Olaryň diňe birinden galanynda ýekeje gol bar.
14 gol: Yzda galan 3 tapgyrda derwezelere 14 gol geçirildi.
«Aşgabat» — «Energetik» — 1:1.
1:1, Ilýas Minhairow 90+3'.
Bir utuk ikinji orna çykardy: Netijeden hem görnüşi ýaly, garşydaşlaryň hersine 1 utukdan ýetdi, ýöne bu netije «Aşgabady» ýaryş tertibiniň birinji ornunda alyp galan bolsa, «Energetigi» ikinji ornuň ýeke-täk wekili etdi. Indi «Aşgabatda» 7, «Energetikde» 4 utuk bar.
7 utuk üçin 4 gol ýeterlik boldy: Çempionatyň häzirki lideri «Aşgabat» 7 utuk gazanmak üçin yzda galan üç duşuşykda 4 gol geçirdi. «Energetik» bilen «Balkanda» bolsa 3 gol bar.
«Köpetdag» bu gezek eýgertmedi: Röwşen Meredowyň şägirtleri geçen möwsümde hem ilkinji duşuşygyny «Köpetdag» bilen geçiripdiler. Ýöne şol duşuşykda «Ahal» kynlyk bilen hem bolsa ýeňiş gazanypdy. Bu gezek bolsa...
Arzyly ýeňiş üçünji tapgyrda geldi: Yzda galan üç tapgyrda-da duşuşyk geçiren «Balkan» ahyrsoňy täze möwsümdäki ilkinji ýeňşini gazandy.
35 ýaşly goragçy — bombardir: «Balkanyň» 35 ýaşly goragçysy Azat Garajaýew şu möwsümde iki pökgi geçirip bilen ýeke-täk futbolçy.
Bombardir 30-njy goluny geçirdi: Şu tapgyrdaky gol Azat Garajaýewiň Ýokary ligada 2012-nji ýyldan bäri geçiren 30-njy goludyr.
«Balkanda» 10-njy goly: Ýurdumyzyň dürli toparlarynda çykyş edip, birnäçe ýyldan soň ýene «Balkana» dolanyp gelen Azat Garajaýew toparyň düzüminde soňky 2 ýylda Ýokary ligadaky 10-njy goluny geçirdi.
1010: Bu san owadan hem bolsa, «Merwiň» janköýerleri üçin hoş habar däl. Şu duşuşykda Azat Garajaýewiň geçiren goly «Merwiň» derwezesinden Ýokary ligada geçirilen 1010-njy goldur. Ýeri gelende aýtsak, «Merw» milli çempionatymyzda derwezesinden gol geçirtmekde «Turandan» soň ikinji orunda. Ýöne birinji orna geçmek üçin entek menzil uzak. Daşoguz şäheriniň topary milli çempionatymyzda 1309 gol geçirtdiler. Üçünji orundaky «Lebap» bolsa derwezesinde 993 gol gördi.
1400-e 20 ädim galdy: Şu tapgyrdaky ýeňiş bilen «Balkan» Ýokary ligadaky 1380-nji utugyny gazandy. Ol çempionatymyzda iň kän utuk gazanan topardyr. Maglumat hökmünde aýtsak, ikinji orundaky «Merwiň» 1053, üçünji orundaky «Şagadamyň» 894 utugy bar. Galan toparlaryň utuklary baradaky maglumatlary tegelek sanlara gabat gelende habar bereris.
TÝL — 2018: 4-nji tapgyrdan soň gyzykly hasaplamalar.
10 golçy, 10-usam täze: Şu tapgyrda 10 futbolçy tapawutlandy, olaryň ählisi hem Ýokary liganyň täze möwsümindäki ilkinji goluny geçirdiler.
Çempionyň şemaly: Tapgyrda derwezelere 10 pökgi girizildi we bu tapgyr yzda galan dört tapgyryň iň köp gollusy boldy. 10 goluň 4-si bolsa häzirki çempion «Altyn asyra» degişli.
1-likleriň tapgyry: Tapgyrdan «Altyn asyrdan» başga toparlar ýa-ha diňe bir gol geçirip bildi, ýa-da asla gol geçirip bilmedi.
4-nji tapgyrdan soň 4 4-lik: Çempionatyň dördünji tapgyryndan soň dört gol geçirip bilen dört topar bar. Entek dörtden kän gol geçirip bilen ýekeje topar hem ýok.
«Köpetdag» — «Energetik» — 1:1.
1:1, Pirmyrat Sultanow 72'.
Derwezelere 130-njy ýol: Şu duşuşykda «Energetik» Ýokary ligadaky 130-njy goluny geçirdi. Topar liganyň taryhynda iň kän gol geçiren toparlaryň arasynda 16-njy orunda. 15-nji orundaky «Gazçynyň» yzyndan ýetmek üçin «energetiklere» ýene 5 gol gerek.
«Merw» — «Aşgabat» — 1:0.
Gol: 1:0, Perman Hallyýew 23.
Liderlik ýene «Aşgabatda»: Soňky tapgyrlarda şowsuz çykyş edýändigine garamazdan, «Aşgabat» bu tapgyryň ahyrynda hem ýaryş tertibiniň birinji ornuny hiç kime bermedi. Ýöne ýagdaý bu boljak bolsa, Amangylyç Koçumowyň şägirtleri indiki tapgyrlarda aşaky basgançaklara düşüp biler.
Ýekeje gol ikinji orny geçirdi: «Merw» Perman Hallyýewiň goly bilen ýeňiş gazandy we uzak aralykdan soňra ýaryş tertibiniň ikinji ornuna çykdy.
«Altyn asyr» — «Balkan» — 4:1.
4:1, Yhlas Toýjanow 90.
Täze möwsüme täze stadionda badalga: «Altyn asyr» täze möwsümdäki ilkinji duşuşygyny «Diller dünýäsi» dil merkeziniň (ozalky HTTU) stadionynda geçirdi.
Çempion ilkinji duşuşygynda 5-nji orna geçdi: Tapgyra 8-nji orunda başlan häzirki çempion «Altyn asyr» bu ýeňiş bilen dördünji tapgyry 5-nji orunda tamamlady.
Ilkinji gol ýyllar boýy çykyş edilen topara: Uzak ýyllaryň dowamynda «Balkanyň» düzüminde futbol oýnap, karýerasynda ilkinji gezek transferini amala aşyran Mekan Saparow täze möwsümdäki ilkinji goluny ozalky toparynyň derwezesinden geçirdi.
«Altyn asyr» Saparow bilen başlady: Mekan Saparow çempion toparyň şu möwsümdäki ilkinji goluny geçirdi.
Annadurdyýew ýarym 100-ligi arka atdy: Şu tapgyrda Altymyrat Annadurdyýew Ýokary ligadaky 50-nji goluny geçirdi.
Bombardir gol bilen başlady: Geçen möwsümde iň kän tapawutlanan futbolçy Myrat Ýagşyýew Ýokary liganyň täze möwsüminiň ilkinji duşuşygynda hem tapawutlandy.
Toýjanow, hoş geldiň! Entek orta mekdebi hem tamamlamadyk ýaş futbolçy Yhlas Toýjanow Ýokary ligadaky ilkinji goluny geçirdi.
Iň kän golly duşuşyk: Bu duşuşyk, häzirlikçe, 26-njy milli çempionatymyzyň iň kän golly duşuşygydyr.
Indiki duşuşyk ýubileý: «Altyn asyr» indiki tapgyrda Ýokary ligadaky 300-nji duşuşygyna çykar.
«Ahal» — «Şagadam» — 1:1.
1:1, Hydyr Ýakubow 47.
AFK-nyň kubogyndaky depgin nirede? Geçen ýylky wise-çempion «Ahal» täze möwsümdäki ikinji duşuşygynda-da utuk ýitirdi. Iki duşuşykdan bary-ýogy geçiren duşuşyklarynyň sany ýaly 2 utuk toplan bilen Röwşen Meredowyň şägirtleri ýaryş tertibiniň hem 7-nji ornunda.
Muhadow täze möwsüme gol bilen başlady: Süleýman Muhadow «Ahalyň» Ýokary liganyň täze möwsümindäki ilkinji goluny geçirdi.
TÝL - 2018: 6-njy tapgyrdan soň hasaplamalar.
6 golçy goşuldy: Şu tapgyrda 6 futbolçy möwsümdäki ilkinji goluny geçirdi. Indi möwsümde tapawutlananlaryň sany 37-ä çykdy.
Iki topar 10 utuga ýetdi: 6-njy tapgyrdan soň çempionatymyzda iki topar («Merw» we «Şagadam») şu möwsümde 10 utuk gazanan ilkinji toparlar boldy.
1-nji tapgyra şärikdeş — 14 gol: Üç duşuşygy uly hasap bilen jemlenen tapgyrda derwezelere 14 gol geçirildi. Mundan ozal diňe birinji tapgyrda 14 gol bardy.
Meýdan kimiňki — ýeňiş şonuňky: Tapgyrdaky üç duşuşykda ýer eýeleri ýeňiş gazandy. Ýer eýesi hökmünde çykyş eden toparlar myhman toparlaryň derwezesine jemi 11 gol geçirdiler.
«Köpetdag» — «Merw» — 0:2.
0:2, Begenç Alamow.
«Şagadam» — «Balkan» — 4:0.
4:0, Hemra Amanmämmedow 65'.
«Şagadamda» Begenç bilen Melis bar: Bu iki futbolçy kenarýaka şäheriň toparynyň soňky iki duşuşygynda hem tapawutlandylar.
Üçüsinde-de iki gol: «Şagadamyň» şu tapgyrda tapawutlanan futbolçylarynyň üçüsinde-de möwsümde iki gol bar.
Amanmämmedowyň 80-nji sepgidi: Hemra Amanmämmedow şu tapgyrdaky dubly bilen Ýokary ligada 2012-nji ýyldan bäri geçiren gollarynyň sanyny 80-e çykardy.
Möwsümdäki ilkinji dubl: Möwsümde üç het-trik bar (üçünjisi Guwanç Abylowyň şu tapgyrdaky het-trigi), ýöne heniz dubl ýokdy. Indi o-da boldy.
«Şagadam» 1000-nji utuga sary ýola düşdi: Şu tapgyrdaky ýeňişden soň, «Şagadamyň» Ýokary ligada gazanan jemi utugy 901-e çykdy.
«Ahal» — «Aşgabat» — 4:1.
2:0, Guwanç Abylow 53;
4:1, Begenç Akmämmedow 90+2'.
Liderlikden bäşinjilige çenli: Möwsüme ýokary depginde başlap, başdaky iki-üç tapgyrda liderligi hiç kime bermedik «Aşgabat» bu tapgyrdaky utulyşdan soň ýaryş tertibiniň bäşinji ornuna çenli aşak gaçdy.
Bir duşuşykda ikinji orunda: Şu duşuşykda 3 gezek tapawutlanan Guwanç Abylow diňe şu gollary bilen möwsümiň bombardirleriniň sanawynda ikinji orna geçdi. Birinji orunda bolsa 4 gol bilen Guwanjyň topardaşy Süleýman Muhadow hem-de «Altyn asyrdan» Altymyrat Annadurdyýew bar.
«Altyn asyr» — «Energetik» — 3:0.
3:0, Mihail Titow 87'.
Futzalçy futbola-da uýgunlaşýar: Şu möwsüme çenli futzal oýnap, geçen ýyl «Aşgabat 2017-niň» türkmenistanly ýyldyzlarynyň birine öwrülen Gurbangeldi Sähedow «Altyn asyryň» Ýokary ligada geçiren soňky iki duşuşygynda hem tapawutlandy.
110-njy duşuşyk: Utulyş bilen tamamlanan bolsa-da, bu duşuşyk «Energetik» üçin ýubileý. Topar Ýokary ligada 110-njy duşuşygyny geçirdi.
Salam, 600: Şu tapgyrdaky ýeňiş bilen, «Altyn asyr» Ýokary ligadaky utuklarynyň sanyny 600-e tegeledi.
TÝL — 2018: 8-nji tapgyryň galdyrylan duşuşyklary gysga makalalarda.
8-nji tapgyryň ozal geçirilen iki duşuşygynyň her haýsynda derwezelere bir pökgi geçirilipdi. Has takygy, «Aşgabat» paýtagtda geçirilen duşuşykda «Balkany» 1:0 hasabynda ýeňen bolsa, «Şagadam» hem myhmançylykda «Energetikden» hut şu hasap bilen üstün çykdy. Şeýlelikde, 8-nji tapgyr yzda galan 12 tapgyryň arasynda iň az golly iki tapgyryň biridi. Indi bolsa tapgyr bu sanawda 9-njy tapgyr bilen birlikde ikinji orny paýlaşýar. Has takygy, galdyrylan duşuşyklaryň ikisi hem 5 gol bilen tamamlandy.
1. 1-nji we 6-njy tapgyrlar — 14 gol;
2. 9-njy we 8-nji tapgyrlar — 12 gol;
3. 4-nji we 7-nji tapgyrlar — 10 gol;
...
«Altyn asyr» bilen «Ahalyň» AFK-nyň kubogynyň duşuşyklaryna gatnaşandygy sebäpli, bu iki toparyň çempionatda birinji aýlawda meýilleşdirilen duşuşygy hem soňa süýşürilipdi. Şol duşuşyklar hem soňra bir günde geçirilip, iki duşuşyk hem 6 gol bilen tamamlanypdy. Ikisinde-de «Ahal» bilen «Altyn asyr» ýeňiş gazanypdy. Hatda, «Aşgabat» bilen «Şagadam» hem «Balkandyr» «Energetigi» 1:0 hasabynda ýeňipdiler.
Bir tapawut, bu gezek duşuşyklar 5 gol bilen tamamlandy.
«Balkan» — «Aşgabat» — 0:1.
«Şagadam» — «Energetik» — 1:0.
«Ahal» — «Merw» — 5:1.
«Altyn asyr» — «Köpetdag» — 5:1.
«Merw» — «Ahal» — 2:3.
Serdar Annamämmedow 4', Toýly Goçnazarow 10' — Süleýman Muhadow 3', Myrat Annaýew 42', Guwanç Abylow 79'.
Netijesi garşydaş toparyň haýryna bolsa-da, şu duşuşyk «Merwiň» Ýokary ligadaky 750-nji duşuşygydyr. «Merw» milli çempionatymyz döredileli bäri gatnaşyp gelýän iki toparyň biri. Şonuň üçin onuň duşuşyklarynyň sany «Balkan» bilen deňeçer. «Balkan» hem ätiýaçdaky iki duşuşygyny geçirse, oýunlaryň sany boýunça «Merw» bilen deňleşer.
Bu sanawda üçünji orun Daşoguzyň «Turan» toparyna degişli. Bu möwsümde çempionata gatnaşmaýan «demirgazyklylar» Ýokary ligada 647 duşuşyk geçiripdi. Ýöne ýene üç duşuşykdan soň, «Şagadamyň» üçünji orna geçjekdigini hem ýatladýarys. Kenarýaka şäheriň toparynda häzire çenli 645 duşuşyk bar.
Ýubileý duşuşygynda «Merw» üçin ýene bir ýakymsyz täzelik geldi. Şu gezekki utulyş bilen Mary şäheriniň topary Ýokary ligada iň kän utulan toparlaryň sanawynda ikinji orna çykdy. Sanawyň başyny çekýän «Turanda» 393 utulyş bar bolsa, «Merwiň» utulan oýunlarynyň sany 290-a çykdy. «Öz ornuny» «Merwe» beren «Lebap» bolsa Ýokary ligada çykyş eden ýyllarynda jemi 289 gezek utulypdy.
Ýeri gelende aýtsak, bu sanawda «Ahal» 4-nji (260), «Şagadam» 5-nji (257), «Balkan» 6-njy (197), «Köpetdag» 7-nji (155), «Aşgabat» 8-nji (128), «Altyn asyr» 11-nji (70), «Energetik» bolsa 15-nji (51) orunda.
«Köpetdag» — «Altyn asyr» — 1:4.
Pirmyrat Sultanow 41' — Selim Nurmyradow 18', Serdar Annaorazow 51', Altymyrat Annadurdyýew 70', 83'.
Futbol boýunça milli çempionatymyzyň 8-nji tapgyrynyň galdyrylan duşuşygynda «Köpetdagy» 4:1 hasabynda ýeňen «Altyn asyr» şu möwsümde 20 utukdan geçen iki topar boldy. «Aragatnaşykçylar» möwsümdäki 9-njy duşuşygynda utugyny 22-ä çykaryp, «Ahal» bilen çempionlyk göreşini dowam etdirmäge hukuk gazandylar.
«Altyn asyrdan» bir duşuşyk kän geçiren «Ahalyň» bolsa 23 utugy bar. 20 utuklyk sepgide ýetmäge indiki iň ýakyn topar «Aşgabat». Paýtagtyň adybir toparynyň 12 duşuşykdan 17 utugy bar.
...
Ýokary ligada 8-nji tapgyryň galdyrylan duşuşygynda iki gezek tapawutlanan «Altyn asyryň» hüjümçisi Altymyrat Annadurdyýew möwsümdäki gollaryny 7-ä çykaryp, iň köp pökgi geçiren futbolçylaryň sanawynda birinji orna çykdy. Futbolça AFK-nyň kubogynda iň köp tapawutlanan wekilimiz bolmak başartsa-da, entek Ýokary liganyň hiç bir möwsümini bombardirlik bilen tamamlamak eýgertmändi. Göreliň, ol bu ýyl bu sepgide ýetip bilermikä?
Ýeri gelende aýtsak, milli çempionatymyzyň geçen ýylky iň köp tapawutlanan futbolçysy Myrat Ýagşyýew häzire çenli 3 gol geçirip, alty futbolçy bilen birlikde bäşinji orny paýlaşýar.
1. Altymyrat Annadurdyýew, «Altyn asyr», 7 gol.
2. Süleýman Muhadow, «Ahal», 6 gol.
3. Rahmet Şermetow, «Energetik», 5 gol.
...
Myhmançylykdaky 4:1-lik ýeňişden soň, «Altyn asyr» şu möwsümde 20 gol geçiren ilkinji topar boldy. 12 tapgyrda geçiren 9 duşuşygyndan soňra, «aragatnaşykçylaryň» gollarynyň sany 22-ä çykdy.
«Ahal» bolsa esasy bäsdeşinden 3 gol yzda barýar. Çempionatda iň az gol geçiren topar bolsa ýaryş tertibiniň iň soňky ornundaky «Balkandyr». «Nebitçiler» 10 duşuşykda 8 gol geçirip bildiler.
1. «Altyn asyr», 22 gol;
2. «Ahal», 19 gol;
3. «Aşgabat», 14 gol;
...
Gürrüň şu möwsüm barada barýar. 1-nji tapgyryň duşuşygynda edil şu topara — «Köpetdaga» 3 gol geçiren Altymyrat Annadurdyýew üstünligini ýene-de tas-kem gaýtalady. Ol häzir «Altyn asyryň» düzüminde hem het-trik, hem-de dubl edip bilen ýeke-täk futbolçydyr.
Mahlasy, A.Annadurdyýew şu möwsümdäki 7 golunyň 5-sini «Köpetdagyň» derwezesinden geçirdi.
Möwsümiň dublçularynyň sanawynda «Şagadamdan» Hemra Amanmämmedow, Begenç Annagurbanow, «Energetikden» Rahmet Şermetow, «Merwden» Toýly Goçnazarow dagylar bar.
TÝL - 2018: ýarym möwsümden soň statistiki maglumatlar.
— iki aýlawdan soň 33 utuk toplan «Ahal» ýaryşyň başyny çekýär. Ikinji orundaky «Altyn asyryň» 29, üçünji orundaky «Şagadamyň» bolsa 25 utugy bar. Şeýle hem milli birinjiligiň deň ýarysynda «Aşgabat» bilen «Energetik» 18, «Merw» 15, «Köpetdag» 12, «Balkan» 7 utuk toplap bildi.
— 14 tapgyrda iň köp ýeňiş gazanan topar «Ahaldyr». Röwşen Meredowyň şägirtleri geçiren duşuşyklarynyň 10-synda ýeňiş gazanyp, iň ýokary netijäni gazandylar. Ikinji orunda 9 ýeňiş bilen «Altyn asyr», üçünji orunda 8 ýeňiş bilen «Şagadam» barýar.
— Marynyň «Merw» futbol topary çempionatyň birinji ýarymynda duşuşyklary iň köp deňlikde tamamlanan topar boldy. 14 duşuşygyň 4-sini deňlikde tamamlan topardan soňra ikinji orny 3 deňlik bilen dört topar — «Energetik», «Köpetdag», «Ahal» we «Aşgabat» paýlaşýarlar. Ýurdumyzyň häzirki çempiony «Altyn asyryň» 14 duşuşygynyň diňe ikisi deňlikde tamamlandy. Ýaryş tertibiniň üçünji ornundaky «Şagadam» bilen iň soňky ornundaky «Balkanda» bolsa çempionatyň birinji ýarymynda diňe bir deňlik bar.
— Balkanabat şäheriniň «Balkan» topary birinji ýarymda iň köp utulan topar boldy. «Nebitçiler» geçiren 14 duşuşygynyň 11-sinde şowsuzlyga sezewar boldular. Utulyşlaryň sany boýunça ikinji orny «Köpetdag» (8 utulyş), üçünji orny «Merw» eýeleýär. Birinji ýarymda iň az utulan topar bolan «Ahal» diňe bir duşuşykda çempionlyk ugrunda esasy bäsdeşi «Altyn asyrdan» asgyn gelipdi.
— «Altyn asyryň» hüjümçisi Altymyrat Annadurdyýew birinji ýarymda iň kän tapawutlanan futbolçydyr. Ol 14 duşuşykda 8 pökgi geçirmegiň hötdesinden geldi. «Ahalyň» hüjümçisi Süleýman Muhadow hem onuň söbügini basyp gelýär. 2016-njy ýylyň futbol möwsüminde iň kän tapawutlanan futbolçynyň hasabynda bu ýyl häzirlikçe 7 pökgi bar. Üçünji orny bolsa 6 pökgi bilen «Ahalyň» beýleki bir futbolçysy Guwanç Abylow eýeleýär. Çempionatynyň geçen möwsüminde pökgi geçirmekde hemmelerden öňe saýlanan Myrat Ýagşyýew («Altyn asyr») häzirlikçe yzrakda. Tejribeli hüjümçiniň hasabynda bu ýyl 4 pökgi bar.
— çempionatyň birinji ýarymynda jemi 65 futbolçy tapawutlandy. Olar 14 tapgyrda derwezelere 117 pökgi geçirdiler.
— biziň hasaplamalarymyz 2012-nji ýylyň futbol möwsüminden bäri ýöredilýär. Şol möwsümden häzirki wagta çenli çempioantymyzda jemi 263 futbolçy tapawutlandy. Olaryň başyny bolsa 132 pökgi bilen Süleýman Muhadow çekýär. Sanawyň ikinji ornunda Myrat Ýagşyýew (111), üçünji ornunda Didar Durdyýew bar (90).
— 1-nji hem-de 6-njy tapgyrlar möwsümiň birinji ýarymynda iň kän pökgi geçirilen tapgyrlardyr. Şu iki tapgyr derwezelere jemi 14 pökginiň girizilmegi bilen tamamlanypdy. Birinji ýarymyň iň az pökgi geçirilen tapgyry bolsa 13-nji tapgyrdyr. Ol 4 pökgi bilen tamamlandy.
— 14 duşuşykda garşydaş derwezelere 28 pökgi geçiren «Altyn asyr» birinji ýarymyň iň netijeli topary boldy. «Ahalyň» futbolçylary ýaryş tertibiniň başyny çekýän hem bolsa «aragatnaşykçylardan» iki pökgini az geçirdiler. Edil ýaryş tertibinde bolşy ýaly, bu sanawda hem üçünji orunda — «Şagadam». «Kenarlylaryň» hasabynda birinji ýarymda 16 pökgi bar.
— biler bolsaňyz, şu möwsümiň iň köp pökgi geçirilen iki duşuşygy hem birinji tapgyra degişli. «Altyn asyrdyr» «Ahalyň» AFK-nyň kubogy ugrundaky ýaryşa gatnaşandygy üçin senesi süýşürilen duşuşyklarda «aragatnaşykçylar» «Köpetdagy», «Ahal» bolsa «Merwi» şol bir hasap — 5:1 hasaby bilen ýeňdiler. Diýmek, duuşyklaryň ikisi hem derwezelere 6 pökginiň geçirilmegi bilen tamamlandy. Şeýle ýokary netije 14 tapgyryň galan hiç bir duşuşygynda hem hasaba alynmady.
— biz toparlaryň düzüminde 2013-nji ýyldan bäri iň kän tapawutlanan futbolçylaryň hasabatyny hem ýöredýäris. Bu hasabata laýyklykda şol möwsümden bäri, «Ahalyň» düzüminde Wahyt Orazsähedow 33, «Altyn asyrda» Süleýman Muhadow 63, «Şagadamda» Aleksandr Boliýan 57 (2010-njy ýyldan bäri), «Energetikde» Alibek Abdyrahmanow 15, «Aşgabatda» Elman Tagaýew 29, «Merwde» Begenç Alamow 35, «Köpetdagda» Öwezbaý Muhammetmyradow 13 «Balkanda» Mämmedaly Karadanow 46 (2010-njy ýyldan bäri) pökgi bilen sanawyň başyny çekýärler.
— şu möwsümde yzda galan duşuşyklarda üç sany het-trik (bir oýunçynyň bir duşuşykda 3 pökgi geçirip bilmegi) hasaba alyndy. Şeýle hem bäş futbolçy bir duşuşykda iki gezek tapawutlanyp bildi. Ýarym möwsümiň iň netijeli futbolçysy Altymyrat Annadurdyýew bu sanawlaryň ikisinde hem bar.
Iň kän duşuşyk geçiren toparlar: «Balkan», «Merw» — 752 duşuşyk;
Iň kän ýeňiş gazanan topar: «Balkan» — 438 ýeňiş;
Iň kän deňme-deň oýnan topar: «Merw» — 142 deňlik;
Iň kän ýeňlen topar: «Turan» (bu möwsüm gatnaşmaýar) — 393 utulyş;
Iň kän pökgi geçiren topar: «Balkan» — 1449 pökgi;
Öz derwezesine iň kän pökgi geçirden topar: «Turan» — 1309 pökgi;
Iň kän utuk gazanan topar: «Balkan» — 1384 utuk.
TÝL - 2019: 11-nji tapgyrdan soň gyzykly hasaplamalar.
Indi ýeňilmedik topar ýok: «Altyn asyr» bilen «Ahal» möwsümde ilkinji gezek garşydaşlaryndan ýeňildiler. Indi çempionatyň 27-nji möwsüminde ýeňilmedik ýekeje topar hem galmady.
48 golçy, 6 awtogolçy: «Merwden» Begenç Alamowyň we «Energetikden» Döwran Hojamämmedowyň goşulmagy bilen, Ýokary ligasynyň şu möwsüminde tapawutlanan futbolçylaryň sany 48-e ýetdi. Şol sanda «Merwden» Döwlet Döwletmyradow yzda galan 11 tapgyrda öz derwezesine pökgi geçiren 6-njy futbolçydyr.
10 gol: 11-nji tapgyr şu möwsümde 10 gol bilen tamamlanan üçünji tapgyr boldy. Mundan ozal 2-nji we 6-njy tapgyrlar edil şeýle netije bilen tamamlanypdy.
11 tapgyrda 84 gol: Çempionatyň şu möwsüminde geçirilen gollaryň sany 84-e çykdy. Bu bolsa, her tapgyrda 7,6 goluň geçirilendigini görkezýär.
Birmeňzeş utuşlar: Tapgyrdaky ähli duşuşyklar ýeňiji toparyň ýeke pökgi artykmaçlygy bilen tamamlandy. Netijeleri üçüsi 2:1, galan biri 1:0-dur.
«Aşgabat» 10-njy utugyny gazandy: Bu ýeňişden soňra «Aşgabat» möwsümde ýedinji bolup utugyny 10-a çykardy. Indi diňe «Merwde» 6 utuk bar.
«Şagadam» birinji orunda: «Ahal» bilen «Altyn asyryň» bir günde utuk ýitirmegi «Şagadamy» ýaryş tertibiniň birinji basgançagyna çykardy.
Ýeňişleriň hem lideri: «Şagadam» möwsümde 6-njy ýeňşini gazandy. «Kenarlylaryň» beýleki garşydaşlarynyň hiç birinde hem heniz 6 ýeňiş ýok.
20 utukly ikinji topar: «Şagadam» şu möwsümde 20 utuk topaln ikinji topardyr. Ýöne häzir «Şagadamda» 22, «Ahalda» 20 utuk bar.
«Şagadam» şol bir oýunçylar bilen ýeňdi: «Şagadam» Ýokary ligadaky soňky iki duşuşygynda şol bir oýunçylaryň tapawutlanmagy bilen ýeňiş gazandy. Has takygy, Yhlas Magtymow bilen Röwşen Halmämmedow «kenarlylaryň» soňky iki duşuşygynda hem tapawutlandy.
«Altyn asyr» hem 10 gol geçirtdi: Şu duşuşykdan soň häzirki çempion «Altyn asyryň» hem möwsümde öz derwezesine geçirden gollarynyň sany 10-a çykdy. Indi diňe iki topar ― «Şagadam» bilen «Ahal» derwezesinde 10-dan az gol gördi.
«Altyn asyryň» 7-ligi 7-nji goluny geçirdi: «Altyn asyryň» 7-nji belgide çykyş edýän futbolçysy Altymyrat Annadurdyýew şu möwsüm Ýokary ligadaky 7-nji goluny geçirdi. Ol möwsümiň netijeli futbolçylarynyň sanawynda-da topardaşy Myrat Ýagşyýew bilen «Ahaldan» Didar Durdyýewden iki gol öňde barýar.
Altymyrat altynjy ýerde: Şu duşuşykdan soňra Ýokary ligada 76-njy goluny geçiren Altymyrat Annadurdyýew çempionatda 2012-nji ýyldan bäri tapawutlanan futbolçylaryň sanawynda 6-njy orna geçdi. A.Annadurdyýew çempionatda ýene-de ýekeje gezek tapawutlansa, tejribeli futbolçylarymyzyň biri Mämmedaly Karadanowy hem yzda galdyryp, 5-nji orna geçer.
«Energetik» hem birinji onlugy doldurdy: Duşuşykda Pirmyrat Gazakowyň geçiren pökgüsi «Energetigiň» şu möwsümdäki 10-njy goludyr. Şeýlelikde, topar bäşinji bolup, 10 golluk sepgide ýetdi. Ýeri gelende aýtsak, «Nebitçi», «Aşgabat» we «Merw» heniz bu sepgide ýetip bilmedik toparlardyr.
Gazakow «Energetikde» 10-njy goluny geçirdi: «Energetigiň» düzüminde arakesmeler bilen çykyş eden hüjümçi Pirmyrat Gazakow şu tapgyrda toparyň düzüminde Ýokary ligada 10-njy gezek tapawutlandy.
Gurbanow «Energetigiň» «taryhyna girdi»: Merdan Gurbanow dürs ýerine ýetiren 11 metrlik jerime urgusy bilen «Energetigiň» derwezesine Ýokary ligadaky 200-nji pökgini geçiren futbolçy boldy.
TÝL - 2019: 13-nji tapgyryň duşuşyklaryndan soňra gyzykly hasaplamalar.
Täze 2 golçy: Şu tapgyrdan soňra möwsümde tapawutlanan futbolçylaryň sany 52-ä çykdy. Aşakdaky maglumatlardan hem görnüşi ýaly, «Nebitçiden» Mämmedaly Karadanow bilen «Şagadamdan» Daýanç Orazgulyýew möwsümdäki ilkinji gollaryny geçirdiler.
9 gol: Tapgyrda derwezelere 9 pökgi geçirildi.
110 gol: Möwsümde geçirilen gollaryň sany 110-a deňleşdi.
Myradowdan soňky iki tapgyrda üç gol: Şu ýyl ilkinji gezek bassyr ikinji duşuşygynda ýeňiş gazanan «Aşgabatda» Orazberdi Myradow bu duşuşyklarda üç gezek tapawutlandy. Onuň indi şu möwsümde 4 goly bar.
Karadanow gol bilen gaýdyp geldi: Karýerasyny bombardirlikler bilen bezän tejribeli futbolçy Mämmedaly Karadanow şu möwsümdäki ilkinji goluny geçirdi.
Myradow 9-njy dublçy: Orazberdi Myradow şu möwsümiň bir duşuşygynda iki gezek tapawutlanan 9-njy futbolçydyr. Şol bir wagtyň özünde ol «Aşgabadyň» düzüminde muny başaran ilkinji futbolçy boldy.
Her kim öz öýünde rüstem: Iki toparyň arasynda birinji aýlawda (6-njy tapgyr) Balkanabatda geçirilen duşuşykda «Nebitçi» 1:0 hasabynda üstün çykypdy. Şeýlelikde, şu möwsümdäki iki duşuşygyň jemi boýunça «Aşgabat» ― «Nebitçi» 2:2. «Nebitçiniň» düzüminde ýetişen Orazberdi Myradow bolsa bu duşuşyklarda birden artyk tapawutlanan ýeke-täk futbolçydyr.
Ikinjiligiň birinjiligi: «Şagadam» şu möwsümde 20 golluk sepgide ýeten ikinji topar boldy. Şu tapgyra çenli bu sepgide diňe «Altyn asyr» ýetip bilipdi. Ýöne geçirilen gollaryň sanawynda häzir «Şagadam» birinji orunda. «Energetigi» uly hasap bilen «kenarlylarda» indi 22, «Altyn asyrda» bolsa 21 gol bar.
Ataýew Ýokary ligada-da öňdebaryjylaryň hatarynda: Geçen ýyl geçiren gollary bilen gyrgyz janköýerleriniň söýgüsini gazanyp, TOP Liganyň bombardirlik sanawynyň öňdäki hatarlaryndan orun alan Serdaraly Ataýewiň Ýokary ligadaky oýny hem üns bermäge mynasyp. Şu duşuşykda «Şagadamyň» ilkinji golunyň awtory bolan hüjümçi möwsümde bäşinji gezek tapawutlanyp, iň netijeli futbolçylaryň sanawynda «Ahaldan» Didar Durdyýew, «Altyn asyrdan» Myrat Ýagşyýew bilen bilelikde ikinji orna çykdy.
Magtymow: 3 duşuşykda 3 gol: Tejribeli ýarym goragçy Yhlas Magtymow «Şagadamyň» soňky üç duşuşygynda üç gezek tapawutlandy. Ol jemi 4 gol bilen bombardirlik sanawynyň üçünji ornunda.
«Şagadam» ― uly ýeňişleriň topary: Şu duşuşyk möwsümde 3 gol tapawudy bilen tamamlanan ýedinji duşuşykdyr. Şol ýedi duşuşygyň üçüsinde «Şagadamyň» ady bar, ählisinde-de «Şagadam» ýeňiji.
Yhlas ýerine düşdi: Iki tapgyryň arasynda birinji aýlawda geçirilen duşuşykda «Şagadamyň» soňky minutlarda ýeňşi elden gidirendigini ýazypdyk. Bu gezek «kenarlylar» garaşylmadyk täsinlige ýol bermedi. Şeýlelikde, iki duşuşygyň netijesi boýunça, şu ýyl «Şagadam» ― «Energetik» 6:3. Serdaraly Ataýew bilen Kerim Hojaberdiýew bolsa bu duşuşyklaryň ikisinde hem tapawutlanan futbolçylardyr.
«Altyn asyr» ― ikinji orunda: Nobatdaky ýeňşini gazanan «Altyn asyr» utugyny 22-ä çykaryp, ýaryş tertibinde ikinji orna çykdy.
20 utukly üçünji topar: Türkmenistanyň at gazanan tälimçisi Ýazguly Hojageldiýewiň şägirtleri şu möwsümde 20 utuklyk sepgide ýeten üçünji topardyr. 11 duşuşykda 22 utuk toplan «Altyn asyrdan» başga-da, «Şagadamda» 25, «Ahalda» 20 utuk bar.
Annadurdyýew arany açýar: Möwsümdäki 8-nji goluny geçiren Altymyrat Annadurdyýew bombardirlik ýaryşyndaky iň ýakyn bäsdeşlerinden 3 golluk ara açdy.
Ýene Altymyrat, ýene ýeňiş: «Altyn asyr» «Köpetdagy» birinji aýlawda hem ýeňipdi (2:0). Altymyrat Annadurdyýew bolsa şol duşuşykda-da tapawutlanypdy. Iki duşuşygyň jemi boýunça şu ýyl «Altyn asyryň» futbolçylary «Köpetdagyň» derwezesinden jogapsyz üçüsini geçirdiler.
TÝL - 2019: 13-nji tapgyryň "Merw" - "Ahal" duşuşygyndan soň gyzykly hasaplamalar.
«Ahal» ikinji orna geçdi: 13 duşuşykda 24 utuk toplan «Ahal» bu ýeňişden soňra ýaryş tertibinde ikinji orna geçdi. Ýöne üçünji orundaky «Altyn asyryň» ätiýaçda bir duşuşygynyň bardygyny hem ýatlatmak gerek. «Altyn asyrda» häzir 23 utuk bar.
17 ― 7: Şu duşuşykdan soňra «Ahalyň» geçiren we öz derwezesine geçirden gollarynyň arasyndaky tapawut 10-a çykdy.
9 ― 19: Edil şeýle tapawut «Merwde» hem emele geldi. Ýaryşyň soňky ornundaky topar 13 duşuşykda garşydaş derwezelere 9 pökgi geçirip, öz derwezesinde 19 pökgi gördi.
Durdyýew ikinji orna şärik: «Ahalyň» hüjümçisi Didar Durdyýew möwsümde geçiren gollarynyň sanyny 6-a çykaryp, bombardirlik ýaryşynda «Altyn asyrdan» Myrat Ýagşyýew bilen bilelikde ikinji orna şärik boldy. Birinji orundaky Altymyrat Annadurdyýewiň («Altyn asyr») 8 goly bar.
13-nji tapgyrda 10 gol: Şeýlelikde, Ýokary liganyň 13-nji tapgyry dört duşuşykda 10 goluň geçirilmegi bilen tamamlandy. Möwsümde umumy geçirilen gollaryň sany bolsa 119-a çykdy.
220-nji ýeňiş: «Ahal» Ýokary ligadaky 220-nji ýeňşini gazandy.
TÝL - 2019: 14-nji tapgyrdan soň gyzykly hasaplamalar.
Hasaba görä: Hasaba görä, çempionatyň ýarysy tamamlandy, ýöne öňde ätiýaçdaky günler bar. Elbetde, ol günleriň içi duşuşykdan doly. Şonuň üçin tomsuň gyzgyn günlerinde Türkmenistanda futbol şowhuny dowam edýär.
Birinji bilen sekizinjiniň meňzeşligi: «Şagadam» möwsümdäki 8-nji ýeňşini gazandy, «Merw» bolsa 8-nji gezek ýeňildi.
+ 1 golçy: Möwsümde tapawutlanan futbolçylaryň sanawyna bu gezek diňe bir oýunçy ― «Aşgabatdan» Orazmuhammet Işangulyýew goşuldy. Şeýlelikde, şu möwsümde tapawutlanan futbolçylaryň sany 53-e çykdy.
8 gol: Tapgyrda derwezelere 8 gol geçirildi. Mundan ozal göni 8 gol bilen tamamlanan ýekeje tapgyr hem ýokdy. Şeýlelikde, möwsümde geçirilen gollaryň sany 118-e çykdy.
Gollar: 15 Akmämmet Metdäýew (“Nebitçi”) – 45+1 Daýanç Orazgulyýew, 82 Kerim Hojaberdiýew.
«Şagadam» arany açýar: Bu ýeňişden soň «kenarlylar» utugyny 28-e çykardy. Tapgyrda «Altyn asyr» bilen «Ahalyň» utuk ýitirmegi olaryň ýeňiş şatlygyna şatlyk goşdy. «Şagadam» indi ýaryş tertibindäki iň ýakyn bäsdeşinden ― «Altyn asyrdan» 5 utuk öňde. Topar bu üstünligi dowam etdirip bilse, çempionatyň deň ýarysyny lider bolup tamamlar.
Metdäýewiň goşa 10-lugy: Akmämmet Metdäýew şu duşuşykda hem «Nebitçiniň» möwsümdäki 10-njy goluny geçirdi, hem-de «Şagadamyň» derwezesine möwsümde 10-njy goly geçiren futbolçy boldy.
Ýene ikisi: Daýanç Orazgulyýew bilen Kerim Hojaberdiýew «Şagadamyň» soňky iki duşuşygynda hem tapawutlandylar.
Bu gezek ýeňiş nesip etdi: Birinji aýlawda (7-nji tapgyr) geçirilen «Şagadam» ― «Nebitçi» duşuşygy deňlik (1:1) bilen tamamlanypdy. Bu gezek «Şagadam» «Nebitçini» öz meýdanynda ýeňmegiň ýoluny tapdy. Iki duşuşygyň jemi boýunça şu möwsümde: «Nebitçi» ― «Şagadam» ― 2:3.
Ýeňiş tapgyry 5, ýeňilmezlik tapgyry 8 duşuşyk: «Şagadam», şeýlelikde, bassyr bäşinji duşuşygynda ýeňiş gazandy, bassyr 8-nji duşuşygynda garşydaşlaryndan ýeňilmedi. Kenarýaka şäheriň topary iň soňky gezek 5-nji tapgyrda öz meýdanynda «Ahaldan» asgyn gelipdi.
Üçünjilige umyt: Bu ýeňişden soň «Energetik» üçünji orundaky «Ahal» bilen aralygy 3 utuga çenli ýygyrdy.
Bu derbide-de: «Energetik» 7-nji tapgyrda geçirilen duşuşykda he edil şu hasap bilen üstün çykypdy. Bir tapawudy, ol gün Döwlet Baýramow tapawutlanypdy. Şeýlelikde, iki aýlaw boýunça: «Energetik» ― «Merw» ― 2:0.
Ýagşyýew ikinji orna geçdi: Möwsümdäki 6-njy pökgüsini geçiren Myrat Ýagşyýew bombardirlik sanawynda ikinji orna geçdi.
«Altyn asyr» deňlikçileriň 10-lugynda: Ýokary ligada 57-nji gezek deňme-deň hasap bilen oýnan «Altyn asyr» Türkmenabadyň «Bagtyýarlyk-Lebabyny» yzda galdyryp, çempionatyň taryhynda iň köp duşuşygy deňlik bilen tamamlanan toparlaryň ilkinji 10-lugyna girdi. Başyny 152 deňlik bilen «Merw» çekýän sanawyň 9-njy ornunda 62 deňlik bilen türkmen futbolynyň rowaýaty toparlarynyň biri «Nisa» bar.
Soňky 6 ýylyň netijesine eýýäm ýetdi: Şu möwsümde eýýäm bäşinji duşuşygy deňlikde tamamlanan «Altyn asyr» taryhyndaky 6-njy çempionlygyna barýan ýolda kösenýär. Maglumatlar soňky 6 möwsümde toparyň 5-den kän duşuşygy deňlikde tamamlamandygyny görkezýär. Has takygy, çempionatda 2008-nji ýyldan bäri çykyş edýän «Altyn asyr» 2013, 2014, 2015 we 2016-njy ýyllaryň möwsümleriniň ählisinde 5, 2017-nji ýylda 4, geçen ýyl bolsa 3 deňlik bilen oýnady. Toparyň taryhynda deňlikde tamamlanan duşuşyklaryň iň kän ýyly 2011-nji ýyldyr. Şol ýyl topar jemi 9 duşuşykda 1 utukdan gazanypdyr.
Ilkinji duşuşykda ýeňiji ýok: «Altyn asyr» bilen «Aşgabat» şu möwsümde ilkinji gezek duşuşdylar, ýöne ýeňiji ýok.
Ýene bir gol: «Altyn asyr» bassyr dört tapgyr bäri garşydaş derwezelere 1-den artyk gol geçirip bilenok.
Bassyr üç tapgyr bäri ýeňlenok: Möwsümiň başynda o diýen bir gowy oýny orta goýup bilmedik «Aşgabat» soňky üç tapgyrda iki ýeňiş, bir deňlik bilen bäşinji orna çenli çykdy.
«Köpetdaga» 20 gol geçirildi: Guwanç Abylow şu möwsümde «Köpetdagyň» derwezesinden 20-nji pökgini geçiren futbolçy boldy.
Abylowyň 10-njy goly: Tejribeli ýarym goragçy Guwanç Abylow «Ahalyň» düzüminde Ýokary ligadaky 10-njy goluny geçirdi. Ol bu netije bilen, 2013-nji ýyldan bäri «Ahalyň» düzüminde tapawutlanan 51 futbolçylyk sanawda ilkinji 20-lige girýär.
Ýubileý duşuşyk: «Ahal» Ýokary ligadaky 570-nji duşuşygyny geçirdi.
Ýene şol bir hasap: Iki toparyň arasynda birinji aýlawdaky duşuşyk hem 1:1 hasabyndaky deňlik bilen tamamlanypdy. Iki aýlawdan soň umumy netije: 2:2.
TÝL - 2019: 15-nji tapgyrdan soň gyzykly hasaplamalar.
Üçünji aýlawyň başlangyjy: 15-nji tapgyr şol bir wagtyň özünde çempionatyň üçünji aýlawynyň, başgaça aýtsak, ikinji ýarymynyň başlangyjydyr.
Ýakubow ― 59-njy golçy: «Şagadamdan» Hydyr Ýakubow şu möwsümde tapawutlanan 59-njy futbolçydyr.
Dört duşuşykda 11 gol: Tapgyrda derwezelere 11 pökgi geçirildi.
15 tapgyrda 145 gol: Şeýlelikde, möwsümiň her tapgyryna, ortaça, 9,6 pökgi geçirildi.
Gollar: 16,42 Begenç Akmämmedow, 73 Myrat Annaýew 11 m.j.u. (“Altyn Asyr”).
Annaýew ikinji orna çykdy: «Altyn asyryň» üçünji golunyň awtory Myrat Annaýew möwsümdäki altynjy goluny geçirip, topardaşy Myrat Ýagşyýew bilen birlikde bombardirlik ýaryşynyň ikinji ornuny paýlaşýar.
Öňdäki dördüň üçüsi «Altyn asyrdan»: Şu tapgyrdan soň liganyň bombardirlik sanawynyň ilkinji iki ornuny dört futbolçy paýlaşýar. Has takygy, Altymyrat Annadurdyýew bilen Didar Durdyýewde 10, Myrat Annaýew bilen Myrat Ýagşyýewde hem 6 gol bar. Şu oýunçylaryň üçüsiniň «Altyn asyra» wekilçilik etmegi toparyň çempionlyga ýene bir gezek mynasypdygyny görkezýär. Bu üç futbolçy ― Altymyrat Annadurdyýew, Myrat Annaýew we Myrat Ýagşyýew «Altyn asyryň» möwsümde geçiren 33 golunyň 22-siniň awtorydyr.
12 möwsüm, 700 gol: Duşuşykda Begenç Akmämmedowyň geçiren goly Ýokary ligada 12 möwsüm bäri çykyş edip gelýän «Altyn asyryň» 700-nji goludyr.
550-nji duşuşyk: Ýeňşe beslenen şu duşuşyk «Köpetdagyň» Ýokary ligadaky 550-nji duşuşygydyr.
1200-nji gol: «Köpetdag» Ýokary ligada geçiren gollarynyň sanyny şu tapgyrda 1200-e tegeledi.
Ikinji aýlawda: 0:0.
Ikinji aýlawda: 0:0.
«Ahal» 30 utukly ikinji topar: Bu ýeňişden soňra utugyny 30-a çykaran «Ahal» möwsümde bu sepgide ýetip bilen ikinji topar boldy. Ýaryşyň öňdebaryjysy «Altyn asyrda» 32 utuk bar.
«Ahal» ýerine geçdi: Geçen möwsümi kümüş medal bilen tamamlan «Ahal» ýene-de ikinji orna geçdi.
Durdyýew ― 20-njiniň awgusty: Didar Durdyýewiň duşuşykda geçiren ilkinji goly «Ahalyň» Ýokary liganyň şu möwsümdäki 20-nji goly hökmünde bellige alyndy. Şol bir wagtyň özünde-de bu gol möwsümde «Aşgabadyň» derwezesine geçirilen 20-nji goldur.
Seýidow şowsuz başlady: Tomusky arakesmede «Aşgabadyň» baş tälimçisi bellenen Sait Seýidow tejribeli tälimçi bolsa-da, täze topary bilen ýaryşa şowsuz başlady.
Gol tapawudynda ikinji orun: Duşuşyk şu möwsümde geçirilen duşuşyklaryň arasynda pökgi tapawudy boýunça ikinji orny eýeleýär. Ýagny ýeňiji ― «Ahal» garşydaşy ― «Aşgabady» 5 gol tapawudy bilen ýeňdi. Mundan öň 12-nji tapgyrda «Altyn asyr» «Nebitçini» 6 gol tapawudy bilen ýeňipdi.
Ilkinji het-trik: Pirmyrat Sultanow şu möwsümdäki ilkinji het-trigiň awtorydyr.
Bir futbolçy ― ikinji dubl: Didar Durdyýew 12-nji tapgyrdan soň ýene bir gezek bir duşuşykda iki gezek tapawutlanyp bilen az sanly futbolçylaryň biridir. Has takygy, «Altyn asyrdan» Altymyrat Annadurdyýew möwsümde üç gezek dubl eden ýeke-täk futbolçydyr.
222: Bu owadan san «Ahalyň» Ýokary ligada gazanan ýeňişleriniň mukdary. Şu tapgyrda «Ahal» çempionatdaky 222-nji ýeňşini gazandy.
TÝL ― 2019: 16-njy tapgyryň duşuşyklaryndan soň gyzykly hasaplamalar.
61 golçy: Gahrymanberdi Çoňkaýew Ýokary liganyň şu möwsüminde tapawutlanan 61-nji futbolçy boldy.
Üç duşuşykda 8 gol: Tapgyrda häzire çenli 8 gol geçirildi. Ätiýaçda ýene bir duşuşyk bar.
16 tapgyrda 153 gol: Möwsümde geçirilen gollaryň sany 153-e çykdy.
Üç aýlawyň jemi boýunça: 4:6.
«Köpetdag» dördünji orunda: Kenarýakadan gelen bäsdeşini ýeňen «Köpetdag» 22 utuk bilen ýaryş tertibinde-de dördünji orna çykdy.
«Köpetdag» 20-nji pökgüsini geçirdi: Duşuşykda Döwletmyrat Seýitmuhammedowyň geçiren pökgüsi «Köpetdagyň» Ýokary liganyň şu möwsümdäki 20-nji goludyr.
Üç aýlawyň jemi boýunça: 3:1.
«Nebitçi» altynjy orunda: Bu ýeňiş «Nebitçini» altynjy orna çykardy. Toparda indi 16 utuk bar.
Annadurdyýew 7-nji: Azady Annadurdyýew Ýokary liganyň şu möwsüminde öz derwezesine pökgi geçiren 7-nji futbolçydyr. Şeýle ýagdaý möwsümde «Aşgabat» topary bilen bagly ilkinji gezek ýüze çykdy.
paýlaşýar. Kerweniň başyny 10 golly Altymyrat Annadurdyýew («Altyn asyr») bilen Didar Durdyýewiň («Ahal») çekýändigini ýatladýarys.
Gazakow «Energetigiň» üçünjisi: «Energetigiň» düzüminde arakesmeler bilen futbol oýnan Pirmyrat Gazakow bu toparyň hatarynda Ýokary ligadaky 13-nji goluny geçirdi. Şeýlelikde, ol çempionatda «Energetigiň» hatarynda iň köp tapawutlanan futbolçylaryň sanawynyň üçünji ornuna geçdi. Sanawyň başyny 23 gol bilen Alibek Abdyrahmanow çekýär. Ikinji orundaky Rahmet Şermetow bolsa toparda oýnan ýyllarynda 15 gezek tapawutlandy.
«Energetik» bir basgançak ýokary galdy: Ýokary liganyň taryhynda iň köp utuk ýygnan toparlaryň sanawynda «Energetik» bir basgançak ýokary çykyp, 12-nji orunda ýerleşdi. Has takygy, şu ýeňişden soňra Ýokary ligada 194-nji utugyny gazanan topar 192 utukly «Büzmeýini» yzda galdyrdy. «Energetiklere» indiki sepgit has uzak görünýär. Çünki 11-nji orundaky «Bagtyýarlyk-Lebap» Ýokary ligada çykyş eden ýyllarynda 338 utuk toplapdy.
Ikinji aýlawda: 2:2.
TÝL ― 2019: 17-nji tapgyryň duşuşyklaryndan soň gyzykly hasaplamalar.
Täze golçy ýok: Tapgyrda henize çenli 5 futbolçy tapawutlandy. Olaryň ählisi möwsümde öň azyndan bir gol geçiren futbolçylardyr.
5 gol: Tapgyryň üç duşuşygynda 5 gol geçirildi, ýöne ätiýaçlykda ýene bir duşuşyk bar. Häzirlikçe, tapgyr şu möwsümde iň az gol geçirilen üç tapgyryň biridir.
17 tapgyrda 158 gol: Möwsümiň dowamynda geçirilen pökgüleriň sany 158-e ýetdi.
Gollar: 46 Annageldi Weliýew – 24 Baýramgeldi Gulmaýew.
Weliýew başlady: Annageldi Weliýew «Merw» bilen Ýokary ligadaky ilkinji goluny geçirdi.
Ikinji başa barmady: Şu ýyl diňe ýekeje duşuşykda ýeňiş gazanan «Merw» 3-nji tapgyrda öz öýünde «Köpetdagy» ýeňipdi. 14 tapgyrdan soň ýene şeýle ýeňşe synanyşan «Merw» bu hezek utulyşdan hem kynlyk bilen halas boldy.
Gollar: 87 Daýanç Orazgulyýew, 89 Baýramgeldi Nurlyýew – 8 Şatlyk Gurbanow.
«Şagadam» ikinji orna dolandy: Tapgyrda «Ahalyň» utuk ýitirmegi bilen «Şagadam» ýaryş tertibiniň ikinji ornuna dolandy. Şu ýyl «Altyn asyr» ― «Ahal» bäsdeşliginiň arasynda üçünji bir güýçli garşydaş bolup goşulan kenarýaka şäheriň toparynda indi 32 utuk bar. Görnüşi ýaly, utuklaryň möçberi ýaryşyň lideri «Altyn asyryňky» bilen deň, ýöne «aragatnaşykçylaryň» ätiýaçda iki duşuşygynyň hem bardygyny ýatdan çykarmaly däl.
«Hiçden giç ýagşy»: «Aşgabat» «Şagadamyň» derwezesine şu ýyl iň bolmanda bir pökgi girizip gördi. Ozalky iki duşuşykda paýtagtyň adybir topary kenarýaka şäheriň toparynyň derwezesine ýekeje gezek hem ýol tapyp bilmändi.
“Ahal” – “Nebitçi” – 0:0.
Üç aýlaw boýunça: 3:0.
«Ahal» deňlikde arany açýar: Möwsümde 7-nji duşuşygy deňme-deň hasap bilen tamamlanan «Ahal» deňlikleriň sany boýunça iň ýakyn bäsdeşlerinden hem iki duşuşyk öňdedir. «Nebitçi» bolsa möwsümde 5-nji duşuşygyny deňlik bilen tamamlady.
Aslynda, garaşylmadyk hasap hem däl: Hemmeler «Ahalyň» ýeňşine garaşdy. Ýöne, üns berseňiz, ikinji aýlawda «Nebitçi» öz meýdanynda hem güýçli garşydaşyndan ýeňilmändi. Iki toparyň arasyndaky şol bir hasap möwsümde ikinji gezek gaýtalandy.
Ikinji aýlawda: 1:1.
TÝL ― 2019: 18-nji tapgyryň duşuşyklaryndan soňra gyzykly hasaplamalar.
Dört sany täze golçy: «Köpetdagdan» Ýazgylyç Gurbanow, «Aşgabatdan» Batyr Täçnazarow, «Ahaldan» Elman Tagaýew we «Altyn asyrdan» Mihail Titow dagylar şu möwsümdäki ilkinji gollaryny geçirdiler. Şeýlelikde, Ýokary liganyň şu möwsüminde tapawutlanan futbolçylaryň sany 66-a ýetdi.
11 gol: Tapgyr derwezelere 11 pökginiň geçirilmegi bilen tamamlandy. Mundan ozal diňe 15-nji tapgyr göni 11 gol bilen tamamlanypdy.
169 gol: Şeýlelikde, Ýokary liganyň şu möwsüminde geçirilen gollaryň umumy sany 169-a çykdy.
Täçnazarow Ýokary liga geldi: Şu tapgrydaky gol Batyr Täçnazarowyň Ýokary ligadaky ilkinji goludyr.
«Aşgabat» ýubileý duşuşygyny geçirdi: Şu duşuşyk Ýokary ligada 2006-njy ýyldan bäri çykyş edýän «Aşgabadyň» 400-nji duşuşygydyr.
«Ahal» ― ikinji orunda: Tapgyrda «Şagadamyň» «Altyn asyrdan» ýeňilmegi bilen «Ahal» ýaryş tertibiniň ikinji basgançagyna geçdi.
Didar Durdyýew birinji: Möwsümdäki 11-nji pökgüsini geçiren «Ahalyň» «11-ligi» bombardirlik sanawynyň birinji ornunyň ýeke-täk eýesi boldy.
Durdyýew «Ahalyň» bombardirliginde Orazsähedowa şärikdeş: «Ahalyň» düzüminde oýnan ýyllarynda Ýokary ligadaky 33-nji goluny geçiren Didar Durdyýew bu netijede Wahyt Orazsähedow bilen birinji orna şärikdeş boldy.
Gollar: 29 Mihail Titow, 44 Selim Nurmyradow (“Altyn Asyr”).
TÝL ― 2019: 19-njy tapgyryň duşuşyklaryndan soň gyzykly hasaplamalar.
70-den agdyk golçy: Möwsümde tapawutlanan futbolçylaryň sany 71-e çykdy.
12 gol: Iki duşuşygynda 10, galan iki duşuşygynda bolsa bary-ýogy 2 pökgi geçirilen tapgyrda derwezelere 12 pökgi girdi.
181 gol: Ýokary liganyň 19 tapgyrynda geçirilen gollaryň sany 181-e çykdy.
«Şagadam» 10-njy ýeňşini gazandy: Bu ýeňiş kenarýaka şäheriň toparynyň şu möwsümdäki 10-njy ýeňşidir.
Ilkinji ýeňiş: Birinji we ikinji aýlawda «Ahaldan» ýeňlen «Şagadam» ikinji orun ugrundaky esasy bäsdeşini möwsümde ilkinji gezek utup gördi.
Iki tapgyrda-da tapawutlandy: Goragçy Ýazgylyç Gurbanow «Köpetdagyň» soňky 2 duşuşygynda hem tapawutlandy. Hatda, ol möwsümdäki ilkinji goluny geçen tapgyrda geçiripdi.
Möwsüm boýunça: 3:3.
«Nebitçi» 20 utukly altynjy topar: Bu ýeňişden soň utugyny 20-ä tegelän «Nebitçi» möwsümde bu sepgide ýetip bilen altynjy topardyr. Indi diňe «Aşgabat» bilen «Merwiň» utugy 20-den az.
Ylýasow «Nebitçiniň»  5-njiligine ýakyn: Şu duşuşykda 11 metrlik jerime urgusyndan tapawutlanan Aşyrgeldi Ylýasow Ýokary liganyň 2013-nji ýyldaky möwsüminden bäri «Nebitçiniň» düzüminde iň köp tapawutlanan futbolçylaryň 5-ligine goşulmaga ýakyn geldi. 8 möwsümde 16 pökgi geçiren futbolçy 5-nji orundaky Amir Gurbanydan bary-ýogy 1 pökgülik yzda.
«Energetik» ýubileý duşuşygyny geçirdi: Ýokary ligada 2015-nji ýyldan bäri çykyş edýän «Energetik» şu tapgyrda 150-nji duşuşygyny geçirdi. Ol çempionatymyzda iň köp duşuşyk geçiren toparlaryň sanawynda 13-nji orunda. 12-nji orundaky «Büzmeýin» Ýokary ligada çykyş eden ýyllarynda 165 duşuşyk geçiripdi. Diýmek, «Energetik» 12-nji orna diňe indiki möwsümde çykyp biler.
«Altyn asyr» 40-njy pökgüsini geçirdi: Duşuşykda Myrat Annaýewiň 11 metrlik jerime urgusyndan geçiren pökgüsi «Altyn asyryň» Ýokary liganyň şu möwsümindäki 40-njy goludyr. «Aragatnaşykçylar» bu sepgide möwsümde ilkinji bolup ýetdiler.
40 utukly ilkinji topar: Bu ýeňişden soňra utugyny 41-e çykaran «Altyn asyr» şu möwsümde 40 utuk toplap bilen ilkinji topar boldy.
Titow ynama girýär: Ýakynda şikesden gutulan Mihail Titow soňky iki tapgyrda hem tapawutlandy.
Annaýew netijeli futbolçylaryň 20-liginde: Ýokary liganyň soňky 8 möwsüminde (2012-nji ýyldan bäri) tapawutlanan futbolçylaryň sanawynda Myrat Annaýew ilkinji 20-lige girmegi başardy. Futbolçy şol möwsümden bäri Ýokary ligada 41 gol geçirdi. Ol häzir «Merwden» Begenç Alamow bilen bilelikde 18, 19-njy orunlary paýlaşýar. 17-nji orundaky Tirkiş Muhammetberdiýewiň hasabynda 44 pökgi bar.
Annaýew bombardirleriň üçünjisi: Möwsümde geçiren gollarynyň sanyny 8-e çykaran Myrat Annaýew netijeli futbolçylaryň sanawynda hem üçünji orna ynamly çykdy.
Annaýew «Altyn asyryň» 10-njysy: Futbolçy şu tapgyrdaky dubly bilen «Altyn asyryň» hatarynda 2013-nji ýyldan bäri iň köp tapawutlanan futbolçylaryň 10-lugyna girdi. Ol 10-njy orny Ahmet Ataýew bilen paýlaşýar. Ýeri gelende aýtsak, futbolçylaryň ikisi hem 2013-nji ýyldan bäri «Altyn asyryň» hatarynda diňe Ýokary ligada 15 gezek tapawutlandylar. Myrat Annaýew 9-njy orundaky Berdi Şamyradowdan 2, 8-nji orundaky Arslanmyrat Amanowdan 4 gol uzaklykda.
Annaýewiň ikinji dubly: Myrat Annaýew mundan ozal 8-nji tapgyryň duşuşygynda hem iki gezek tapawutlanyp bilipdi. «Nebitçi» bilen Balkanabatda geçirilen şol duşuşykda «Altyn asyr» ýer eýelerini Myrat Annaýewiň gollary bilen 2:1 hasabynda ýeňdi. Ýeri gelende aýtsak, şu ýyl Altymyrat Annadurdyýewde 3, Didar Durdyýewde 2 dubl bar.
«Merwiň» futbolçysy «Altyn asyryň» taryhyna girdi: Tirkiş Muhammetbediýew «Altyn asyryň» derwezesine Ýokary ligadaky 300-nji goly geçiren futbolçy hökmünde taryha girdi.
TÝL ― 2019: 20-nji tapgyryň duşuşyklaryndan soň gyzykly hasaplamalar.
76 golçy: «Aşgabatdan» Wekil Kadyrowyň, «Ahaldan» Gurban Annaýewiň, «Energetikden» Döwlet Mirsoltanowyň, «Ahaldan» Ata Geldiýewiň, «Altyn asyrdan» Merdan Muhadowyň goşulmagy bilen, Ýokary liganyň şu möwsüminde tapawutlanan futbolçylaryň sany 76-a çykdy.
Iň golly tapgyr: Tapgyrda derwezelere 14 pökgi girizildi. Bu netije bolsa 20-nji tapgyryň şu möwsümdäki iň köp gol geçirilen tapgyr bolmagyny üpjün etdi.
195 gol: Möwsümde geçirilen gollaryň sany 195-e çykdy.
Gollar:  Aşyrgeldi Ylýasow 54 (11 m.j.u.) ―  Boris Iwanow 8, Wekil Kadyrow 65.
Möwsüm boýunça: 3:4.
«Nebitçi» 10-njy gezek ýeňildi: Öz meýdanynda «Aşgabatdan» asgyn gelen «Nebitçi» möwsümde 10-njy gezek ýeňildi. Ol 20 duşuşykda 10 ýa-da ondan hem köp ýeňlen üçünji topar boldy. Häzir «Merwde» 14, «Aşgabatda» 12 utulyş bar. Ýeri gelende aýtsak, yzda galan 20 tapgyrda iň az ýeňlen topar ýaryşyň lideri «Altyn asyrdyr». «Aragatnaşykçylar» möwsümde diňe ýekeje gezek ýeňildiler.
Utugyny deňledi: Myhmançylykda «Nebitçiden» üstün çykan «Aşgabat» utugyny 20-ä tegeläp, tapgyrdaky garşydaşy bilen utuk babatynda deňleşdi. Häzir bu toparlar ýaryşyň 6-njy we 7-nji orunlaryny paýlaşýarlar.
Gol:  Gurban Annaýew 23.
«Ahal» 10-njy ýeňşini gazandy: Bu ýeňiş «Ahalyň» Ýokary liganyň şu möwsümindäki 10-njy ýeňşidir. Amangylyç Koçumowyň şägirtleri möwsümde 10 ýeňişlik sepgide ýeten üçünji topar boldy.
Gollar:  Döwletgeldi Mirsultanow 49 ―  Baýramgeldi Nurlyýew 1(11 m.j.u.), Ata Geldiýew 26, Kerim Hojaberdiýew 47.
«Şagadam» 30 goldan geçdi: Duşuşygyň 1-nji minudynda Baýramgeldi Nurlyýewiň 11 metrlik jerime urgusyndan geçiren goly «Şagadamyň» şu möwsümdäki 30-njy goludyr. Mundan ozal 30 golluk sepgide diňe «Altyn asyr» ýetip bilipdi. Soňky tapgyrlarda garşydaşlaryny uly hasaplar bilen ýeňýän «aragatnaşykçylar» möwsümde 47 gol geçirdiler.
Mirsoltanow «Energetigiň» 40-njy golçusy: Döwletgeldi Mirsoltanow Ýokary ligada 2015-nji ýyldan bäri çykyş edýän «Energetigiň» düzüminde tapawutlanan 40-njy futbolçy boldy.
«Şagadam» 1000-nji utugyny gazandy: Bu ýeňişden soňra «Şagadam» Ýokary ligada jemi gazanan utugyny 1000-e deňledi.
Gollar:  Mihail Titow 6, 50, 78, Resul Hojaýew 54, Merdan Muhadow 87 (11 m.j.u.) ―  Baýramgeldi Gulmaýew 25.
Titow Ýokary ligadaky 30-njy goluny geçirdi: Şeýlelikde, Mihail Titowyň Ýokary ligada geçiren gollarynyň sany 30-a tegelendi.
Iň köp golly duşuşyklaryň biri: 6 gol bilen tamamlananan bu duşuşyk şu möwsümdäki iň köp golly duşuşyklaryň biridir. Mundan ozal diňe bir duşuşyk 7, bir duşuşyk hem 6 gol bilen tapawutlanypdy. Täsin tarapy, şol duşuşyklardaky ýeňijileriň üçüsi hem «Altyn asyrdyr».
Titow «Altyn asyryň» 10-lugynda: «Altyn asyryň» düzüminde Ýokary ligadaky 16-njy goluny geçiren Mihail Titow topar bilen 2013-nji ýyldan bäri iň köp tapawutlanan futbolçylaryň ilkinji 10-lugyna girdi. Ol 9-njy orundaky Berdi Şamyradowdan 1, 8-nji orundaky Arslanmyrat Amanowdan 3 gol yzda.
Titow ikinji het-trikçi: Mundan ozal diňe 15-nji tapgyrda Pirmyrat Sultanow het-trik edip bilipdi.
TÝL ― 2019: 21-nji tapgyryň duşuşyklaryndan soňra gyzykly hasaplamalar.
82 golçy: Şu tapgyrda 6 futbolçy möwsümdäki ilkinji goluny geçirip, tapawutlanan futbolçylaryň sany 82-ä çykdy.
Iň golly tapgyr: Tapgyrda derwezelere 15 pökgi geçirildi. Bu bolsa möwsümiň rekordydyr.
210 gol: Şeýlelikde, 21-nji tapgyrdan soň möwsümde geçirilen gollaryň sany 210-a çykdy.
Bir derwezä 20 gol: Şu duşuşykdan soňra «Şagadamyň» derwezesine geçirilen gollaryň sany 20-ä tegelendi.
40 utukly ikinji topar: Şu duşuşykdan soňra utugyny 41-e çykaran «Şagadam» möwsümde 40 utuk toplan ikinji topar boldy.
Metdäýew «Nebitçiniň» 10-lugynda: Akmämmet Metdäýew «Nebitçiniň» düzüminde Ýokary ligada 2013-nji ýyldan bäri tapawutlanyp gelýän futbolçylaryň arasynda ilkinji 10-luga girdi. Agzalan möwsümden bäri ol diňe Ýokary ligada toparyň düzüminde 14 gezek tapawutlandy. Ol 9-njy orny Myrat Hamraýew bilen paýlaşýar. Eger futbolçy toparynyň düzüminde ýene ýeke pökgi geçirip bilse, 7-nji orna çenli çykmaga mümkinçilik bar. Çünki 7-nji we 8-nji orunlary paýlaşýan Aleksandr Boliýan bilen Ýewgeniý Tkaçenkoda 15 gol bar.
«Energetik» 20 goldan geçdi: Duşuşykda Pirmyrat Sultanowyň ilkinji goly «Energetigiň» şu möwsümdäki 20-nji goludyr.
8 möwsümde 40 gol: Ýokary liganyň 2012-nji ýyldaky möwsüminden bäri 40-njy goluny geçiren Pirmyrat Gazakow iň netijeli futbolçylaryň ilkinji 20-ligine girdi.
Gazakow «Energetigiň» ikinjiligine şärik: «Energetigiň» düzüminde Ýokary ligadaky 15-nji goluny geçiren Pirmyrat Gazakow toparda iň köp tapawutlanan futbolçylaryň arasynda ikinji orundaky Rahmet Şermetow bilen birmeňzeş netijäni görkezdi.
Ikinji gezek dubl: Pirmyrat Sultanow 16-njy tapgyrda «Aşgabat» bilen geçirilen duşuşykda hem iki gezek tapawutlanyp bilipdi.
20 oýunda 50 gol: Duşuşykda Selim Ataýewiň geçiren goly «Altyn asyryň» Ýokary liganyň şu möwsümindäki 50-nji goly boldy.
Bassyr dört tapgyr bäri: Mihail Titow Ýokary liganyň soňky dört tapgyrynyň hiç birini hem boş geçirmedi. Ilkinji goluny 18-nji tapgyrda geçirne hüjümçi bu gün 6 gol bilen möwsümiň iň netijeli futbolçylarynyň ilkinji ýediliginde.
Möwsüm boýunça: 4:3.
30-njy gol: Elman Tagaýew «Ahalyň» Ýokary liganyň şu möwsümindäki 30-njy goluny geçirdi.
30 utukly ikinji topar: Bu ýeňişden soňra utugyny 32-ä çykaran «Köpetdag» möwsümde 30 utuklyk sepgide ýeten dördünji topar boldy.
Gulmaýew ýene tapawutlandy: Baýramgeldi Gulmaýew «Köpetdagyň» Ýokary ligadaky soňky iki duşuşygynda hem tapawutlandy.
TÝL ― 2019: 23-nji tapgyryň duşuşyklaryndan soňra gyzykly hasaplamalar.
8 gol: Tapgyrda derwezelere 8 pökgi geçirildi.
235 gol: Şeýlelikde, 23 tapgyrda geçirilen gollaryň sany 235-e çykdy.
Gollar: Ilýa Tamurkin 1, 42, Begenç Alamow 27 (11.m.j.u), Begenç Guldurdyýew 32 ― Azat Garajaýew 36.
19 tapgyrdan soň gelen ýeňiş: «Merw» Ýokary ligada 19 tapgyr aralykdan soňra ilkinji gezek ýeňiş gazandy.
Bir derwezä 40 gol: Azat Garajewýiň geçiren pökgüsi «Merwiň» şu ýyl öz derwezesinde gören 40-njy goludyr.
«Merwde-de» 10 utuk bar: Indi Ýokary liganyň şu möwsüminde 10 utuklyk sepgide ýetmedik ýeke topar hem galmady. Ýaryşyň soňky ornundaky «Merw» bolsa bu ýeňişden soň 11 utuga çykdy.
Tamurkin 15-nji dublçy: Ilýa Tamurkin şu möwsümde bir duşuşykda iki gezek tapawutlanan 15-nji oýunçydyr.
Bir derwezä 800 gol: Duşuşykda Begenç Guldurdyýewiň geçiren goly «Nebitçiniň» derwezesine Ýokary ligada geçirilen 800-nji goldur.
Gol: Hemra Amanmämmedow 28.
Birinji aýlawda: 4:1.
Bir derwezä 30 gol: Şu duşuşykdan soňra möwsümde «Köpetdagyň» derwezesinden geçirilen gollaryň sany 30-a çykdy.
300-nji ýeňiş: «Şagadam» Ýokary ligadaky 300-nji ýeňşini gazandy.
TÝL ― 2019: 23-nji tapgyryň «Ahal» ― «Altyn asyr» duşuşygyndan soňra gyzykly hasaplamalar.
Gollar: Pirmyrat Sultanow, Didar Durdyýew, Gurban Annaýew ― Myrat Annaýew (11 m.j.u.).
Durdyýew ýene-de kerwenbaşy: Bu duşuşykdan soňra möwsümdäki gollarynyň sanyny 12-ä çykaran Didar Durdyýew ýene-de ýeke-täk bombardire öwrüldi. Indi ol esasy bäsdeşi Altymyrat Annadurdyýewden 1 gol öňde.
Sultanow ilkinji onlukda: Şu tapgyrda geçiren goly bilen Pirmyrat Sultanow Ýokary ligada 2012-nji ýyldan bäri iň kän tapawutlanan futbolçylaryň 10-lugyna girdi. Şol möwsümden bäri, biziň şahsy hasaplamalarymyza görä, diňe Ýokary ligada 54 gol geçiren P.Sultanow 10-njy basgançagy Berdi Şamyradow bilen paýlaşýar.
12 golly bäşinji topar: Şeýlelikde, 23-nji tapgyrda derwezelere 12 pökgi geçirildi. Tapgyr möwsümde 12 golluk netije bilen tamamlanan bäşinji tapgyr boldy.
259 gol: Möwsümde geçirilen gollaryň sany 259-a çykdy.
«Ahaldaky» 10-njy goly: Pirmyrat Sultanow «Ahalda» Ýokary ligadaky 10-njy goluny geçirdi we bu topar bilen 2013-nji ýyldan bäri çempionatda iň köp tapawutlanan futbolçylaryň arasynda ilkinji 20-lige girdi.
TÝL - 2019: 24-nji tapgyryň duşuşyklaryndan soňra gyzykly hasaplamalar.
3 sany täze golçy: «Köpetdagdan» Baýramhan Kadyrow, Roman Galkin we «Ahaldan» Hoşgeldi Hojowow dagylar Ýokary liganyň şu möwsümindäki ilkinji goluny geçirdiler.
89 golçy: Şeýlelikde, şu möwsümde tapawutlanan futbolçylaryň sany 89-a çykdy.
9 gol: Tapgyrda derwezelere 9 pökgi geçirildi. Mundan öň diňe 5-nji we 10-njy tapgyrlar tegelek 9 gol bilen tamamlanypdy.
244 gol: Ýokary liganyň şu möwsüminde geçirilen gollaryň sany 244-e çykdy.
Gollar: Baýramhan Kadyrow 22, Roman Galkin 68.
Galkin Ýokary liga geldi: Roman Galkin Ýokary ligadaky ilkinji goluny geçirdi. Şeýlelikde, ol milli çempionatymyzda 2012-nji ýyldan bäri tapawutlanan 282-nji futbolçy boldy.
Möwsüm boýunça ― deňlik: Möwsüm boýunça iki toparyň biri-birine geçiren gollarynyň sanyny deňeşdirsek, 7:7 hasabyndaky deňligiň ýüze çykýandygyny görýäris.
Gollar: Resul Hojaýew 2, Döwlet Mirsultanow (ö.d.) 21, Mihail Titow 45.
Möwsüm boýunça: 7:2.
Bir derwezä 40 gol: Döwlet Mirsultanowyň öz derwezesine geçiren pökgüsi şu ýyl «Energetigiň» derwezesine giren 40-njy gol boldy.
«Altyn asyr» altynjy çempionlyga ýakynlaşýar: Tapgyrda «Şagadamyň» hem utuk ýitirmegi bilen ýaryşyň lideri iň ýakyn garşydaşyndan 6 utuk ara açdy. Üstesine, ätiýaçda hem bir oýun bar.
Mirsultanow toparynda birinji, möwsümde dokuzynjy: Döwlet Mirsultanow şu möwsümde «Energetigiň» düzüminde öz derwezesine pökgi girizen ilkinji futbolçy boldy. Şol sanda ol şu möwsümde 9-njy awtogolçy boldy.
Titow dördünji orunda: Möwsümde geçiren gollarynyň sanyny 7-ä çykaran Mihail Titow Ýokary ligada ilkinji gezek iň netijeli futbolçylaryň dörtlügine çykyp görýär. Ýöne ol dördünji orny topardaşy Myrat Ýagşyýew we «Şagadamdan» Kerim Hojaberdiýew bilen paýlaşýar.
Gollar: Guwanç Abylow 26, Hoşgeldi Hojowow 35.
«Ahal» 40 utukly üçünji topar: Bu ýeňiş bilen utugyny 41-e çykaran «Ahal» möwsümde 40 utuklyk sepgide ýetip bilen üçünji topar boldy.
Hojowow «günäsini» ýuwdy: 22-nji tapgyrda öz derwezesine pökgi geçiren Hoşgeldi Hojowow bu gezek garşydaşyň derwezesine göni ýol tapyp, «günäsini» ýuwdy. «Ahalyň» 23-nji tapgyrdaky «Altyn asyr» bilen oýnalmaly duşuşygynyň başga bir güne geçirilendigini ýatladýarys.
4 utuk ogurlan hem bolsa: Iki duşuşykda «Ahalyň» çempionlyk ýaryşynda ýara almagyna sebäp bolan hem bolsa, «Nebitçä» şu ýyl «Ahalyň» derwezesine ýeke pökgi hem geçirtmek başartmady.
Gollar: Güýçmyrat Annagulyýew 71 (11 m.j.u.) ― Baýramgeldi Nurlyýew 62 (11 m.j.u.).
Möwsüm boýunça: 2:8.
TÝL ― 2019: 25-nji tapgyryň duşuşyklaryndan soňra gyzykly hasaplamalar.
11 gol: Tapgyrda derwezelere 11 pökgi geçirildi. Mundan ozal 15-nji we 18-nji tapgyrlar 11 gol bilen tamamlanypdy.
255 gol: Möwsümde geçirilen gollaryň sany 255-e çykdy.
90 golçy: Möwsümde tapawutlanan futbolçylaryň sany 90-a tegelendi.
Gollar:  Döwlet Baýramow 66, Ýewgeniý Tkaçenko 90+4 ―  Gahrymanberdi Çoňkaýew 25, Wekil Kadyrow 35, Myratgeldi Gurbangeldiýew 87.
«Merwiň» 20-nji goly: Duşuşykda Döwlet Baýramowyň geçiren goly «Merwiň» şu möwsümde garşydaş derwezelere geçiren 20-nji goludyr. Indi 20 goldan az geçiren ýekeje topar ― «Nebitçi» galdy.
«Aşgabada» 40-njy gol: Şol bir wagtyň özünde bu gol şu möwsümde «Aşgabadyň» derwezesinden geçirilen 40-njy goldur.
Ozalky toparyna gol geçirdi: «Aşgabadyň» üçünji golunyň awtory Myratgeldi Gurbangeldiýew çempionatyň birinji ýarymynda «Merwiň» oýunçysydy. Onuň şu möwsümde iki goly bar: biri «Aşgabadyň», ikinjisi «Merwiň» düzüminde.
Çoňkaýewiň 50-nji goly: Biziň şahsy hasaplamalarymyza görä, Gahrymanberdi Çoňkaýew Ýokary ligada 2012-nji ýyldan bäri 50-nji goluny geçirdi.
Gol:  Farhat Italmazow 10.
Möwsüm boýunça: 3:2.
Italmazow ― 90-njy: Farhad Italmazow Ýokary liganyň şu möwsüminde tapawutlanan 90-njy futbolçydyr.
Gollar:  Baýramgeldi Nurlyýew 20 ―  Altymyrat Annadurdyýew 22, Bagtyýar Hojaahmedow86, öz derwezesine.
Möwsüm boýunça: 4:6.
«Altyn asyr» ― çempion: «Aragatnaşykçylar» bu ýeňiş bilen möwsümiň tamamlanmagyna üç tapgyr galanda çempion boldular. Ýöne «Altyn asyryň» öňünde heniz dört duşuşygyň bardygyny ýatladýarys.
Hojaahmedow ― 10-njy awtogolçy: Bagtyýar Hojaahmedow şu möwsümde öz derwezesine pökgi geçiren 10-njy futbolçy boldy.
Annadurdyýewiň 80-nji goly: Biziň şahsy hasaplamalarymyza görä, Altymyrat Annadurdyýew Ýokary ligadaky 80-nji goluny geçirdi. Futbolçy bu gollaryň 22-sini «Ahalyň», 58-sini «Altyn asyryň» düzüminde geçirdi.
Gollar:  Serdar Annamämmedow 59 ―  Begenç Temriýew 85, öz derwezesine.
Möwsüm boýunça: 3:7.
Deňlikde bäşinji: Ýokary ligada wagtal-wagtal arakesmeler bilen çykyş eden «Ahal» 92-nji deňligine ýetdi. Mundan ozal «Köpetdagda-da» 92 deňme-deňlik bardy. Indi toparlaryň ikisi hem Ýokary liganyň taryhynda duşuşyklary iň köp deňme-deňlik bilen tamamlanan toparlaryň arasynda bäşinji orny eýeleýärler.
«Energetik» 200-nji utugyny gazandy: Bu deňlikden soňra «Energetigiň» Ýokary ligadaky utugy 200-e deňlendi.
TÝL ― 2019: 26-njy tapgyryň duşuşyklaryndan soň gyzykly hasaplamalar.
1 täze golçy: Möwsümde tapawutlanan futbolçylaryň sanawyna bu tapgyrda diňe «Merwden» Azat Orazmuhammedow goşuldy.
91 golçy: Şeýlelikde, Ýokary liganyň şu möwsüminde tapawutlanan futbolçylaryň sany 91-e çykdy.
12 gol: Tapgyrda derwezelere 12 pökgi geçirildi.
271 gol: Möwsümde geçirilen gollaryň sany 271-e çykdy.
Gollar: Azat Garajaýew 2, 7 (11 m.j.u.), Akmämmet Metdäýew 25, Mämmedaly Karadanow 41, 52.
Möwsüm boýunça: 8:3.
Her 13 tapgyrdan: Tejribeli futbolçy Mämmedaly Karadanow möwsümdäki ilkinji goluny 13-nji tapgyrda geçiripdi. Ýene 13 tapgyrdan soňra bolsa ol ikinji we üçünji pökgüsini geçirdi.
Iň tapawutly ikinji duşuşyk: 5 gol tapawudy bilen tamamlanan bu duşuşyk möwsümde iň kän gol tapawudy bilen tamamlanan duşuşyklaryň hatarynda 15-nji tapgyrdaky «Ahal» ― «Nebitçi» (5:0) duşuşygy bilen bilelikde ikinji orny eýeleýär.
Garajaýew ilkinji 10-lukda: 2013-nji ýyldan bäri Ýokary ligada «Nebitçiniň» hatarynda tapawutlanan oýunçylaryň sanawynda Azat Garajaýew 8-nji basgançaga çykdy. Şu tapgyrda dubl eden tejribeli futbolçyda 16 gol bar.
Garajaýew 16-njy, Karadanow 17-nji: Şu möwsümde bir duşuşykda iki gezek tapawutlanan futbolçylaryň sanawyna Azat Garajaýew 16-njy, Mämmedaly Karadanow 17-nji bolup goşuldy.
Gollar: Begenç Akmämmedow 4, Begmyrat Baýow 5, Myrat Annaýew 77, Mihail Titow 86 ― Azat Orazmuhammedow 81.
Möwsüm boýunça: 17:3.
60 utukly ilkinji topar: Bu ýeňişden soň «Altyn asyr» möwsümde 60 utuk gazanan ilkinji topar boldy.
Annaýewiň 10-njy goly: Myrat Annaýewiň Ýokary liganyň şu möwsüminde geçiren gollarynyň sany 10-a tegelendi.
Ýokary ligadaky 10-njy goly: Şahsy hasaplamalarymyza görä, Begmyrat Baýow Ýokary ligadaky 10-njy goluny geçirdi.
Annaýew «Altyn asyryň» 10-lugynda: «Altyn asyryň» düzüminde 2013-nji ýyldan bäri diňe Ýokary ligada 17-nji pökgüsini geçiren Myrat Annaýew topar bilen iň kän tapawutlanan futbolçylaryň ilkinji 10-lugyna girdi. Ýöne ol 10-njy orny Berdi Şamyradow bilen paýlaşýar.
Gollar: SerdarAnnaorazоw 58, Elman Tagaýew 80.
«Ahal» ikinji orunda: Bu ýeňiş «Ahaly» ýaryş tertibinde ýene-de ikinji orna çykardy.
TÝL ― 2019: 27-nji tapgyryň duşuşyklaryndan soň gyzykly hasaplamalar.
Tapawut 10 utuk: Tapgyryň duşuşyklaryndan soň ýaryş tertibiniň üçünji, dördünji we bäşinji orunlarynyň eýeleri «Şagadamyň» (49), «Köpetdagyň» (39) we «Energetigiň» (29) hersiniň arasynda 10 utuklyk tapawut emele geldi.
Täze golçy ýok: Bu tapgyrda möwsümde ilkinji gollaryny geçiren täze bir futbolçy ýok. Tapawutlanan futbolçylaryň sany 91-ligine galýar.
10 tapgyrdan soňra ýene 7 gol: Dört duşuşykda derwezelere 7 pökgi geçirildi. Mundan ozal 17-nji tapgyr 7 gol bilen tamamlanypdy.
278 gol: Şeýlelikde, möwsüm boýunça geçirilen gollaryň sany 278-e çykdy.
Gollar: 21 Şatlyk Gurbanow, 44 Batyr Täçnazarow ― 52 Nurtagan Mämmetalyýew, 56 Azat Garajaýew.
40-dan aşa gol: Şatlyk Gurbanowyň geçiren pökgüsi «Nebitçiniň» derwezesine Ýokary liganyň şu möwsüminde geçirilen 40-njy gol boldy.
Tejribe goragçy görelde görkezýär: Azat Garajaýew «Nebitçiniň» soňky iki duşuşygynda hem tapawutlandy.
Garajaýew «Nebitçiniň» bäşliginde: Şahsy hasaplamalarymyza görä, «Nebitçiniň» düzüminde 2013-nji ýyldan bäri 17-nji pökgüsini geçiren Azat Garajaýew şol möwsümden bäri toparda iň kän tapawutlanan futbolçylaryň ilkinji bäşligine girdi.
Möwsüm boýunça: 9:4.
Gollar: 65 Merdan Muhadow, 67 Altymyrat Annadurdyýew.
Möwsüm boýunça: 1:10.
10-njy utulyş: «Köpetdag» şu möwsümde 10-njy gezek ýeňildi.
Birinjilige şärik: Möwsümdäki gollarynyň sanyny 12-ä çykaran Altymyrat Annadurdyýew bombardirlik ýaryşynyň öňdebaryjysy Didar Durdyýew bilen deňleşdi.
Gol: 33 Pirmyrat Sultanow.
Möwsüm boýunça: 0:6.
20-nji şowsuzlyk: «Merw» möwsümde 20-nji gezek utuldy.
40-njy gol: Pirmyrat Sultanow «Ahalyň» Ýokary liganyň şu möwsümindäki 40-njy goluny geçirdi.
50-nji gol: Şol bir wagtyň özünde bu gol möwsümde «Merwiň» derwezesine geçirilen 50-nji gol boldy.
50 utukly ikinji topar: Bu ýeňişden soň utugyny 51-e çykaran «Ahal» möwsümde 50 utuklyk sepgide ýetip bilen ikinji topar boldy.
Sultanow 10-luga girdi: Biziň şahsy hasaplamalarymyza görä, Pirmyrat Sultanow 2012-nji ýyldan bäri Ýokary ligadaky 55-nji pökgüsini geçirip, şol möwsümden bäri iň köp tapawutlanan futbolçylaryň ilkinji 10-lugyna girdi. Dokuzynjy orundaky Elman Tagaýewde 58 pökgi bar.
TÝL - 2019: 5-nji tapgyrdan soň gyzykly hasaplamalar.
Ýene minimal hasaplar: Bäşinji tapgyr hem dördünji tapgyra meňzeş boldy. Duşuşyklaryň üçüsi hem haýsydyr bir toparyň ýeňşi bilen tamamlandy. Ýöne ýeňijilere garşydaşlaryndan has öňe saýlanmak bu gezek he başartmady. Duşuşyklaryň üçüsinde-de ýekeje pökginiň artykmaçlygy toparlara ýeňiş getirdi.
Utuklar: «Ahal» 4/12, «Şagadam» 4/7, «Köpetdag» 4/6, «Energetik» 4/6, «Nebitçi» 5/6, «Altyn asyr» 2/4, «Merw» 4/3, «Aşgabat» 5/3.
27 golçy: Şu tapgyrda iki futbolçy möwsümdäki ilkinji gollaryny geçirdiler. Şeýlelikde, Ýokary liganyň 27-nji möwsüminde tapawutlanan futbolçylaryň sany 27-ä çykdy.
3 duşuşykda 5 gol: Tapgyryň 3 duşuşygy 5 gol bilen tamamlandy. Elbetde, «Merw» ― «Altyn asyr» duşuşygy heniz ätiýaçda.
5 tapgyrda 37 gol: Möwsümiň yzda galan 5 tapgyrynda derwezelere 37 pökgi geçirildi.
Täk tapgyrlarda jübüt döredi: Henize çenli möwsümde bäş futbolçy bir duşuşykda iki gezek tapawutlanyp bildi. Täsin şol pökgüleriň ählisini täk sanly tapgyrlarda geçirildi. Has takygy, 1-nji tapgyrda üç, 3-nji we 5-nji tapgyrlaryň hersinde bir futbolçy iki gezek tapawutlandy.
5 tapgyrdan soň 5 utuk tapawudy: Tapgyrda ýaryş tertibinde ikinji orunda barýan «Şagadamy» ýeňip, utugyny 12-ä çykaran «Ahal» 5-nji tapgyrdan soň, iň ýakyn bäsdeşinden 5 utuk öňe saýlandy.
10 utukdan geçen ilkinji topar: «Ahal» şu möwsümde 10 utuklyk sepgitden geçen ilkinji topar boldy.
Bäsdeşlerinden iki esse öňde: «Ahal» möwsümde dördünji ýeňşini gazandy. AFK-nyň duşuşyklaryna gatnaşýandygy sebäpli, täze möwsümde diň iki oýun geçiren «Altyn asyry» hasaba almazdan, «Ahalyň» beýleki garşydaşlarynyň ählisinden diňe ýeňişleriň sany boýunça-da iki esse ýokary netije görkezendigini nygtamak gerek. Ýokary liganyň dört toparynda iki, galan üç toparynda bir ýeňiş bar.
Ilkinji gezek ýeňildi: «Şagadam» şu möwsümde ilkinji gezek ýeňildi. Indi Ýokary ligada diňe «Ahal» bilen «Altyn asyrda» utulyş ýok.
Didar Durdyýew birinji orna dalaşgär: Möwsümdäki üçünji pökgüsini geçiren Didar Durdyýew «Altyn asyrdan» Myrat Ýagşyýew bilen bilelikde häzir iň netijeli futbolçylaryň bäsleşiginde birinji orunda.
Ikisi-de ilkinji gezek: Şu duşuşykda tapawutlanan futbolçylaryň ikisi hem şu möwsümdäki ilkinji pökgülerini geçirdiler.
Ýokary ligada ilkinji gol: Şatlyk Gurbanow şu tapgyrda Ýokary ligadaky ilkinji pökgüsini geçirdi. Şeýlelikde, 2012-nji ýyldan bäri (biziň hasaplamalary ýöredip gelýän ýylymyzdan bäri) Ýokary ligada tapawutlanan futbolçylaryň sany 270-e tegelendi.
«Energetik» 50-nji ýeňşini gazandy: Ýokary ligada 2015-nji ýylyň futbol möwsüminden bäri çykyş edýän «Energetik» dört möwsümde 50-nji ýeňşini gazandy. Şol ýeňişleriň 5-si 2015-nji, 20-si 2016-njy, 11-si 2017-nji, 12-si 2018-nji galan ikisi bolsa şu ýyla degişli. «Energetik» Ýokary liganyň taryhynda iň köp ýeňiş gazanan toparlaryň arasynda 13-nji orunda. 12-nji orundaky «Büzmeýniň» yzyndan ýetmek üçin «energetiklere» ýene 17 ýeňiş gerek.
TÝL - 2019: 5-nji tapgyryň "Merw" - "Altyn asyr" duşuşygyndan soň gyzykly hasaplamalar.
«Merw» ― «Altyn asyr» ― 1:3.
Gollar: Döwlet Döwletmyradow 70 ― Bagtyýar Gürgenow 32, Gurbangeldi Batyrow 47, Myrat Annaýew 81.
10 duşuşykda 20 gol: Ýokary liganyň 27-nji möwsümindäki 10-njy duşuşygyny geçiren "Altyn asyr" garşydaş derwezelere geçiren gollarynyň sanyny 20-ä tegeledi. Türkmenistanyň at gazanan tälimçisi Ýazguly Hojageldiýewiň şägirtleri möwsümde bu sepgide ýeten ilkinji topardyr. Hatda, ýaryş tertibiniň birinji ornundaky "Şagadamda" hem 18 gol bar.
Möwsümde ilkinji ädimler: Gurbangeldi Batyrow bilen Bagtyýar Gürgenow möwsümdäki ilkinji gollaryny geçirdiler.
50 golçy: Möwsümde tapawutlanan futbolçylaryň sany 50-ä deňleşdi.
Gürgenow ilkinji goluny geçirdi: «Altyn asyrdan» Bagtyýar Gürgenow Ýokary ligadaky ilkinji goluny geçirdi.
5-nji tapgyrda 9 gol: Tapgyryň ozalky üç duşuşygynda derwezelere 5 pökgi geçirilipdi. Bu gezekki gollar bilen tapgyrda geçirilen pökgüleriň sany 9-a çykdy. Mundan ozal diňe 10-njy tapgyr 9 gol bilen tamamlanypdy.
88-nji gol: Myrat Annaýewiň geçiren pökgüsi şu möwsümdäki 88-nji goldur. Şeýlelikde, 11 tapgyryň her haýsyna ortaça 8 goldan düşýär.
TÝL - 2019: 7-nji tapgyrdan soň gyzykly hasaplamalar.
Ýaryş tertibi: «Ahal» 7/17; «Şagadam» 7/12; «Energetik» 6/10; «Nebitçi» 7/10; «Altyn asyr» 4/8; «Köpetdag» 7/7; «Merw» 6/3; «Aşgabat» 6/3.
Ýene iki topar ilkinji menzilde: Birinji aýlawyň jemleýji tapgyryndan soň, «Energetik» bilen «Nebitçi» hem 10 utuklyk sepgide ýetdi. Indi çempionatdaky 8 toparyň deň ýarysynda azyndan 10 utuk bar.
Täze bir golçy: Döwlet Baýramow («Energetik») möwsümde ilkinji goluny geçirdi. Şeýlelikde, möwsümde tapawutlanan futbolçylaryň sany 34-e çykdy.
59 gol: Ýokary liganyň birinji aýlawy 59 gol bilen tamamlandy.
Möwsümde, belki-de birnäçe ýyldan soň ilkinji gezek: ... bir duşuşyk her toparyň öz oýunçylarynyň öz derwezesine gol urmagy bilen tamamlandy. Üns berseňiz, duşuşykdaky gollaryň ikisem awtogoldyr.
Deňliklerde lider: «Şagadamyň» birinji aýlawda geçiren 7 duşuşygynyň 3-si deňlik bilen tamamlandy. Şeýlelikde, ýaryş tertibinde ikinji orny eýeleýändigine garamazdan, «kenarlylar» birinji aýlawyň iň «deňlikçi» toparydyr.
Birinji aýlawda ýene bürünç medal: Bu ýeňiş bilen «Energetik» ýaryş tertibinde üçünji orna geçdi. Toparyň heniz ätiýaçda hem bir duşuşygy bar.
Şowsuz ýol belentlige tarap: Birinji aýlawda geçiren 6 duşuşygynyň 5-sinde garşydaşlaryndan asgyn gelen «Merw» utulyşlarynyň sany boýunça ýaryş tertibiniň iň soňky ornundaky «Aşgabat» bilen deňleşdi.
300-nji utulyş: «Merw» Ýokary ligada tegelek 300-nji gezek utuldy. Mekan Nasyrow utulyşlaryň sany boýunça Daşoguzyň «Turanyndan» soňra ikinji orunda. «Turan» Ýokary ligada çykyş eden ýyllarynda 393 duşuşykda garşydaşlaryndan asgyn gelipdi.
8 möwsümde 50-nji gol: Hüjümçi Pirmyrat Sultanow Ýokary ligada 2012-nji ýyldan bäri 50-nji gezek tapawutlandy.
TÝL - 2019: 7-nji tapgyryň "Aşgabat" - "Altyn asyr" duşuşygyndan soň gyzykly hasaplamalar.
«Altyn asyr» öz ýerinde: Çempionatyň ýarysyny «Altyn asyr» birinji orunda tamamlady. Çempion 14 duşuşykda 29 utuk ýygnady.
30-njy gol: Duşuşykda Myrat Annaýewiň 11 metrlik jerime urgusyndan geçiren pökgüsi «Altyn asyryň» Ýokary liganyň şu möwsümindäki 30-njy goludyr.
Ballakow 58-nji: Welmyrat Ballakow şu möwwsümde tapawutlanan futbolçylaryň sanawyna 58-nji bolup adyny ýazdyrdy.
134 gol: Şu duşuşykdan soň Ýokary liganyň şu möwsüminde geçirilen gollaryň sany 134-e çykdy.
8 gol: Şeýlelikde, 7-nji tapgyr 8 gol bilen tamamlandy. Mundan ozal 14-nji tapgyr göni 8 goluň geçirilmegi bilen tamamlanypdy.
Ýeňişli ýubileý: «Altyn asyr» Ýokary ligadaky 340-njy ― ýubileý duşuşygyny ýeňiş we ýaryşyň birinji orny bilen dabaralandyrdy. Türkmenistanyň at gazanan tälimçisi Ýazguly Hojageldiýewiň şägirtleri Ýokary liganyň tarayhynda iň köp duşuşyk geçiren toparlaryň arasynda 10-njy orny eýeleýär. 9-njy orundaky «Nisa» Ýokary ligada çykyş eden ýyllarynda 358 duşuşyk geçiripdi. Diýmek, «Altyn asyr» bu möwsümde 9-njy orna çykyp bilmez.
210-njy ýeňiş: Duşuşykdaky gazanylan ýeňiş hem ýubileý ýeňişdir. Ýagny, Ýokary ligada 2008-nji ýyldan bäri çykyş edip gelýän «Altyn asyr» 210-njy ýeňşini gazandy. Iň köp ýeňiş gazanan toparlaryň sanawynda 7-nji orny eýeleýän topar «Ahal» bilen hem goňşudyr. Ýeri gelende aýtsak, «Ahalyň» Ýokary ligada 221 ýeňşi bar.
Şu möwsümde: «Aşgabat» ― «Altyn asyr» 3:2: Toparlaryň arasynda 14-nji tapgyrda geçirilen duşuşyk 1:1 hasabyndaky deňlik bilen tamamlanypdy.
TÝL - 2019: iki aýlawdan soň käbir gyzykly hasaplamalar.
Iýulyň 7-nji gününde Aşgabatdaky «Nusaý» stadionynda geçirilen «Aşgabat» ― «Altyn asyr» duşuşygy (7-nji tapgyryň galdyrylan oýny) bilen Türkmenistanyň futbol çempionatynyň Ýokary ligasynda ýoluň ýarysy geçildi. Öňde ýene iki aýlaw bar. Hemişe bolşy ýaly, bu hem üçünji we dördünji aýlawlarda bäsdeşligiň has güýçlenjekdigine ynanýarys. Ýöne birinji, ikinji aýlawlar barada hem aýdara zat, edere bellik kän. Biz şu makalamyzy çempionatyň ýarym ýolunda göze dürtülip duran käbir aýratynlyklara bagyşlamagy makul bildik.
Şahsy hasaplamalarymyza esaslanýan bölümlere geçmezden ozal, şu möwsümde çempionlyk ugrundaky esasy göreşiň geçen ýyllardaky ýaly iki däl-de, üç toparyň arasynda barýandygyny aýtmak gerek. «Şagadam» sähel bolsa, «Altyn asyram», «Ahalam» yzda galdyryp, indiki ýyl çempion hökmünde AFK gidip biljek derejede güýçli. Topar häzir «Altyn asyrdan» bary-ýogy bir utuk yzda. Mundan öňki iki möwsümde tä soňky aýlawa çenli kerweniň bagyny hiç bir garşydaşyna bermäne gelen «Ahal» bolsa, bu ýyl iki topar bilen göreşde biraz kynçylyk çekýär. Röwşen Meredowyň şägirtleri iki aýlawda geçirilen 14 duşuşygyň deň ýarynda utuk ýitirdi. Ýöne bu üç toparyň ýaryş tertibiniň 4 ― 8-nji orunlaryndakybäsdeşlerinden eýýämhaçan ara açandygyny hem gözden salmaly däl. Olar indi mundan beýläk diňe üç bolup ýaryşsalar gerek. Üçünji hem-de dördünji orunlardaky toparlaryň arasynda 8 utuklyk tapawudyň bardygyny siz hem gören bolsaňyz. Türkiýäniň meşhur tälimçileriniň biri Fatih Terimiň: «8-em ýapylar, 18-em» diýen sözleriniň dördünji orundaky (häzir bu orunda «Energetik» bar) topara degişli bolup biljekdigine ynanmak kyn.
Emma ýene bir zady unutmaly däl: Ýokary ligadaky islendik topar biri-biri bilen başa-baş göreşip biljek derejede güýçli. Biz yzda galan iki aýlawda soňky orunlardaky toparlaryň käbir duşuşyklarda öňderbaryjylaryň «tizligini gowşadyp» bilendigini görüpdik. Bu ýagdaýyň ýene-de gaýtalanmajakdygyna kim güwä geçip biler.
TÝL ― 2020: 1-nji tapgyryň duşuşyklaryndan soňra gyzykly hasaplamalar.
Bir tapgyrda iki deňlik: Möwsümiň ilkinji tapgyryndaky iki duşuşyk golsuz deňlikler bilen tamamlandy.
Häzirlikçe 2 gol: Tapgyrda derwezelere häzirlikçe 2 pökgi geçirildi. Ýöne ätiýaçda «Altyn asyr» ― «Merw» duşuşygy hem bar.
Gollar: Myrat Ýagşyýew 22, Elman Tagaýew (73 ― 11 m.j.u.).
«Ahal» ýeňiş gazanan ilkinji topar: «Ahal» ― Türkmenistanyň çempionaty ― 2020-de ýeňiş gazanan ilkinji topar boldy.
Ýagşyýew ilkinji golçy: Myrat Ýagşyýew Ýokary liganyň şu möwsüminde tapawutlanan ilkinji futbolçy boldy.
Hüjümçä mynasyp başlangyç: Myrat Ýagşyýew bassyr dört möwsümden bäri wekiçilik edýän toparlarynyň geçiren ilkinji duşuşyklarynda tapawutlanyp gelýär.
Elman Tagaýew ― ilkinji penaltyçy: Elman Tagaýew şu möwsümde 11 metrlik jerime urgusyny dürs ýerine ýetiren ilkinji futbolçy boldy.
9 möwsümde 60 gol: Elman Tagaýew Ýokary liganyň soňky 9 möwsüminde 60-njy goluny geçirdi.
«Ahal» 20-nji möwsümine girişdi: Ýokary ligada arakesemeler bilen çykyş eden, 2010-njy ýyldan bäri ähli möwsümlere gatnaşyp gelýän «Ahal» şu ýyl 20-nji möwsümine girişdi.
Ýokary ligadaky 230-njy ýeňiş: «Ahal» şu tapgyrda Ýokary ligadaky 230-njy ýeňşini gazandy.
Ýokary ligadaky 220-nji utulyş: «Nebitçi» şu tapgyrda Ýokary ligada 220-nji gezek utuldy.
TÝL ― 2020: 2-nji tapgyryň duşuşyklaryndan soň gyzykly hasaplamalar.
Derbileriň tapgyry: Üns berseňiz, duşuşyklaryň ählisi hem şol bir şähere ýa-da welaýata wekilçilik edýän toparlaryň arasynda geçirildi.
1:0 ýeňiş üçin ýeterlik: Duşuşyklaryň üçüsi hem 1:0 hasabyndaky ýeňiş bilen tamamlandy.
5 golçy: Möwsümde tapawutlanan futbolçylaryň sany 5-e ýetdi.
5 gol: Iki tapgyrda derwezelere 5 pökgi geçirildi. Her tapgyrda, ortaça, 2,5 gol.
«Merw» ― «Energetik» ― 1:0.
Gol: Döwlet Baýramow, 32.
Utulmakda «ösüş» gazanýar: Ýokary ligada 69-njy gezek utulan «Energetik» çempionatyň taryhynda iň köp utulan toparlaryň arasynda 12-nji basgançaga çykdy. Ýöne ol häzir bu orny «Nisa» bilen paýlaşýar. Topar ýene ýekeje gezek utulsa, 12-njiligiň ýeke-täk eýesi bolar.
«Nebitçi» ― «Şagadam» ― 1:0.
Gol: Mämmedaly Karadanow, 76.
Karadanowyň 80-nji goly: Biziň şahsy hasaplamalarymyza görä, Mämmedaly Karadanow 2012-nji ýyldan bäri Ýokary ligadaky 80-nji goluny geçirdi. Ol şol möwsümden bäri tapawutlanan futbolçylaryň sanawynda altynjy orny eýeleýär.
Karadanowdan 50-nji gol: Mämmedaly Karadanow «Nebitçidäki» 50-nji goluny geçirdi.
«Aşgabat» ― «Köpetdag» ― 0:1.
Gol: Şiri Annaýew, 67.
«Köpetdag» ― lider: Bu ýeňiş «Köpetdagy» ýaryş tertibiniň birinji basgançagyna çykardy.
Annaýewiň 10-njy goly: Şiri Annaýew Ýokary ligadaky 10-njy goluny geçirdi.
Oýnamady, ýöne öňdeligi saklady: Diňe 1-nji tapgyrda duşuşyk geçiren «Ahal» heniz hem möwsümde iň köp gol geçiren topar. Başga hiç bir topara-da, 2 pökgi geçirmek heniz başardanok.
TÝL ― 2020: 3-nji tapgyryň duşuşyklaryndan soňra gyzykly hasaplamalar.
Azyndan 1 utuk: «Altyn asyryň» hem çempionata dolanyp gelmegi bilen, möwsümde utuk gazanmadyk ýekeje topar hem galmady.
Üç toparda ýeňiş ýok: Möwsümde üç topar heniz ýeňiş gazanyp görenok. Şolaryň ikisi üç tapgyrda hem oýnady.
Häzirlikçe, iň gollusy: Tapgyrda derwezelere jemi 7 pökgi geçirildi.
10 golçy: «Köpetdagyň» goragçysy Ýazgylyç Gurbanow şu möwsümde tapawutlanan 10-njy futbolçy boldy.
12 gol: Möwsümde geçirilen gollaryň sany 12-ä çykdy. Şolaryň diňe ýekejesi 11 metrlik jerime urgusyndan geçirilen goldur. Heniz öz derwezesine pökgi geçiren futbolçy ýok.
Gollar: Yhlas Saparmämmedow, 23, Elman Tagaýew, 44, 51.
Häzirlikçe, doly ýeňiş: «Ahal», häzirlikçe, möwsümde geçiren duşuşyklarynyň birinde-de utuk ýitirmedik ýeke-täk topardyr.
Bir özi bäşe deň: Möwsümde geçiren pökgüleriniň sanyny (iki duşuşykda) 5-e çykaran «Ahalyň» gollary her haýsy üç duşuşyk geçiren «Köpetdagyň», «Aşgabadyň», «Nebitçiniň», «Şagadamyň» we «Energetigiň» bilelikde geçiren gollarynyň sanyna deňdir.
Tagaýew ― ilkinji: Elman Tagaýew şu möwsümde bir duşuşykda birden artyk tapawutlanan ilkinji futbolçydyr.
Gollar: Hemra Amanmämmedow, 59 ― Altymyrat Annadurdyýew, 27.
Bu ýyl aşakdan üçünji orun: Geçen möwsümiň bürünç medalçysy «Şagadam» bu möwsümde heniz utup bilenok.
Gol: Sahupnazar Durdyýew, 78.
Heniz perde açylanok: «Energetik» yzda galan üç tapgyrda-da garşydaş derwezelere pökgi girizip bilmedik ýeke-täk topardyr.
Durdyýew ― ilkinji: Sahupnazar Durdyýew «Aşgabadyň» düzüminde şu möwsümde tapawutlanan ilkinji futbolçy boldy.
70-nji şowsuzlyk: «Energetik» Ýokary ligada 70-nji gezek ýeňildi.
«Köpetdag» ― «Nebitçi» ― 1:0.
Gol: Ýazgylyç Gurbanow, 30.
Iň gowy gorag: Möwsümiň ilkinji üç tapgyrynda-da duşuşyk geçiren toparlardan diňe «Köpetdag» heniz derwezesine pökgi geçirtmedi.
TÝL -2018: 7-nji tapgyrdan soň hasaplamalar.
Birinji aýlaw tamamlandy:  7-nji tapgyr birinji aýlawyň iň soňky tapgyrydyr. Ýöne tapgyrda ätiýaçlykda galan käbir duşuşyklaryň bardygyny ýatladýarys.
Golçular 40-dan geçdi: Ýokary ligadaky ilkinji goluny geçiren Ilýa Klimenko («Balkan») şu möwsümde tapawutlanan 41-nji futbolçy boldy.
Indi ýeňip görmedik ýok: Tapgyrda «Köpetdagyň» «Balkany» ýeňmegi bilen Ýokary liganyň 26-njy möwsüminde ýeňiş gazanmadyk ýekeje topar hem galmady. 8 toparyň bäşisinde 3, üçüsinde 1 ýeňişden bar.
Deňliksiz diňe «Balkan»: Tapgyrda «Altyn asyryň» hem ilkinji deňme-deň oýnuny geçirmeginden soňra, şu ýyl duşuşyklary deňlik bilen tamamlanmadyk topar diňe «Balkan» galdy. «Nebitçiler» yzda galan 6 duşuşykda ýa ýeňdiler, ýa ýeňildiler.
7-nji tapgyrda 7 gol: Tapgyrda derwezelere 7 gol geçiriler. Ýöne entek ätiýaçda bir duşuşyk bar.
62 gol: Şu tapgyrdan soň Ýokary liganyň 26-njy möwsüminde geçirilen gollaryň sany 62-ä çykdy. Her tapgyra 8,8 goldan düşýär.
«Balkan» — «Köpetdag» — 2:3.
2:3, Ilýa Klimenko 90.
Ornuny çalyşdylar: «Altyn asyryň» çempionlyk tapgyryndan öň yzygider çempionlyklary bilen Ýokary ligany «elinde saklan» «Balkanyň» bu ýyl iň soňky orna çenli düşmegi hem gynandyryjy, hem täsin. «Köpetdag» bolsa şu tapgyrda ilkinji ýeňşini gazanyp, ýaryş tertibiniň ýedinji ornuna çykdy.
Alty duşuşygyň bäşisi...: Şu ýyl geçiren 6 duşuşygynyň bäşisinde ýeňlen «Balkan» möwsümde iň köp ýeňlen toparlaryň sanawynda «birinji orunda».
Üç futbolçynyň ilkinji goly: Duşuşykda soňky gollary geçiren üç futbolçy hem möwsümdäki ilkinji goluny geçirdi.
Goragçy — bombardirlik ýaryşynda ikinji: Duşuşykda «Balkanyň» ilkinji goluny geçiren tejribeli goragçy Azat Garajaýew şu möwsümde 3 gol bilen bombardirlik ýaryşynda ikinji orna çykdy. Ýöne ol bu orny «Ahalyň» ýarym goragçysy Guwanç Abylow bilen paýlaşýar.
Bir duşuşyk — 5 gol: Bu duşuşyk Ýokary liganyň şu möwsüminiň iň kän golly duşuşyklarynyň biri boldy. Mundan öň iki duşuşyk 6, iki duşuşyk hem 5 gol bilen tamamlanypdy.
«Aşgabat» — «Şagadam» — 2:0.
2:0, Ilýas Minhairow 61.
Ikisiniň hem ikinji goly: «Aşgabadyň» şu tapgyrda tapawutlanan futbolçylarynyň ikisi hem möwsümdäki ikinji goluny geçirdi.
Bir ligada 360 duşuşyk: «Aşgabat» futbol toparynyň Ýokary ligada geçiren duşuşyklarynyň umumy sany 360-a tegelendi. Şeýlelikde, topar «Nisanyň» geçiren oýunlarynyň sanyndan öňe saýlanyp, Ýokary ligada iň kän duşuşyk geçiren toparlaryň sanawynda 9-njy orna çykdy. 8-nji basgançakda HTTU bar. Talyplar topary Ýokary ligada çykyş eden ýyllarynda 390 duşuşyk geçiripdi.
555: Bu owadan san «Aşgabadyň» Ýokary ligada geçiren umumy gollarynyň mukdary.
«Merw» — «Altyn asyr» — 0:0.
Deňlik — birinjilige şäriklik: Bu deňlikden soň, «Merw» utugyny 11-e çykaryp, «Ahal» bilen birinji orny paýlaşdy.
Birinjilik häzirlikçe uzakda: Iki tapgyrda 5 utuk ýitiren «Altyn asyr» möwsümde geçiren duşuşyklarynyň umumy sanyny esasy bäsdeşi «Ahalyňky» bilen deňledi, ýöne utuk babatynda welin «aragatnaşykçylar» bir basgançak yzda. Toparlaryň ikisi hem 7 tapgyrda 5 duşuşyk geçirse-de, «Ahalda» 11, «Altyn asyrda» 10 utuk bar.
Ilkinji deňlik: Mundan öň «Ahal» bilen geçiren duşuşygynda şu möwsümde ilkinji gezek utulan «Altyn asyr» bu gezek ilkinji deňlik bilen didarlaşmaly boldy.
140-njy deňlik: Ýokary ligada deňlikde geçiren duşuşyklarynyň sany 140-a çykan «Merw» deňme-deň duşuşyklaryň sany boýunça çempionatda çykyş eden ähli toparlaryň arasynda birinji orunda. Ikinji orundaky «Şagadamyň» 118 deňligi bar.
Liderlige hiç kim azar bermedi: Birinji orna geçip biläýjek toparlaryň tapgyrda utuk ýitirmegi «Ahalyň» eýeleýän ornunyň — birinjiligiň ýene-de özünde galmagyna sebäp boldy.
TÝL-2015, 11-nji tapgyryň möhleti süýşürilen duşuşygy - «Ahal»-«Altyn asyr»:  sanlar, maglumatlar, çaklamalar.
Mundan birnäçe ýyl ozal hem HTTU bilen «Balkanyň» arasyndaky duşuşyk ýokary liganyň iň esasy duşuşygy hasaplanýardy. Soňky ýyllarda bolsa bu möhümlik «Altyn asyr» bilen «Ahalyň» arasyndaky duşuşyga geçdi. Şu möwsümde bu toparlaryň arasyndaky iki duşuşugyň hem möhleti süýşürildi. Mundan öň 2-nji tapgyrdaky duşuşyk hem 3-nji maýda geçirilipdi. Ol 1:1 hasabyndaky deňlik bilen tamamlanypdy.
Käbir sanlara ýüzleneliň!
Eger 24-nji iýundaky duşuşykda ýer eýeleri — «Ahal» ýeňiş gazansa, topar 26 utuk bilen üçünji orna geçip biler. Deňlik bolsa artykmaçlyk myhmanlaryň tarapynda bolar: deňlik «Altyn asyryň» iň ýakyn bäsdeşi «Balkandan» iki utuk öňe saýlamagyna getirer. Galyberse-de, bu deňlik «Ahalyň» şu möwsümdäki 6-njy, «Altyn asyryň» bolsa 4-nji deňligi bolar.  Myhmanlar ýeňiş gazansa welin, «Altyn asyr» bilen «Balkanyň» arasyndaky tapawut 4 utuga çenli artar.
Bu duşuşykdan öň 11-nji tapgyrda derwezelere 13 pökgi geçirilipdi.
Geçirilen pökgüleriň sany boýunça artykmaçlyk «Altyn asyryň» elinde. Geçen ýylky çempion şu wagta çenli derwezelere 28 pökgi geçirdi. Hüjüm bölegini tejribeli Mämmedaly Karadanow bilen futzaldan gelen iki sany ýaş oýunça (A.Annadurdyýew, M.Titow) ynanan «Ahal» bolsa entek 13 goly geçirdi. Şu duşuşykda «Altyn asyr» ýekeje pökgi geçirse, oňa «Şagadamdan» öňe saýlanyp, iň köp gol geçiren toparlaryň sanawynda ikinji orunda ymykly ýerleşmäge mümkinçiligi bar.
Derwezeçiler babatda hem «Altyn asyryň» üstünligi bar. Geçen möwsümde «Ahalyň» ätiýaç derwezewanlygyny «hiç kime bermedik» Mämmet Orazmuhammedow bu ýyl «Altyn asyr» bilen ajaýyp möwsüm geçirýär. Muny toparyň şu möwsümde derwezesine bary-ýogy 9 pökgini geçirdenligi hem subut edýär. Tejribeli Akmyrat Gurbanow bilen milli ýygyndymyzyň baş derwezewany Nikita Gorbunowyň goraýan derwezesinden bolsa, möwsümiň başyndan bäri 15 pökgi geçdi.
Şu möwsümde «Ahal» iň uly ýeňşini 1-nji tapgyrda gazandy. Şonda topar öz meýdanynda ýokary liganyň täze wekilini — «Energetigi» jogapsyz pökgüleriň 6-sy bilen ýeňlişe sezewar edipdi. «Altyn asyr» bolsa şu möwsümdäki iň uly ýeňşini öz meýdanynda «Daşoguz» bilen bolan duşuşykda gazandy. Onda «aragatnaşykçylar» 4:0 hasabynda ýeňdiler.
Şu duşuşykda myhman hökmünde çykyş etjek «Altyn asyr» myhmançylykda  geçiren duşuşyklarynda iň köp ýeňen topardyr. Ol myhmançylykda 6 ýeňiş gazandy, ýekeje gezek hem ýeňlenok.  Topar myhmançylykda garşydaş derwezelere 12 pökgi geçirdi, öz derwezesine bolsa diňe birje pökgi geçirtdi.
«Ahal» ýer eýesi hökmünde geçiren duşuşyklarynyň 3-sinde ýeňiş gazandy, birinde ýeňildi (HTTU-dan). Topar öz meýdanynda geçiren duşuşyklarynda 12 gol geçirdi, 5 gol geçirtdi.
Eger «Hazyna» bilen duşuşykda «Hazyna» berlen tehniki ýeňliş hasaba alynmasa, «Ahal» 9-njy tapgyrdan, ýagny 25-nji aprelden bäri geçiren duşuşyklarynda ýeňip görenok. Bu bolsa tas kem 2 aýa golaý möhletdir. «Altyn asyr» bolsa soňky 2 tapgyr bäri diňe ýeňiş gazanyp gelýär.
Şu ýakynda geçirilen iň soňky duşuşygynda «Ahal» «Balkandan» 4:1 hasabynda ýeňildi, «Altyn asyr» bolsa HTTU-ny edil şol hasap bilen ýeňdi.
Şu ýyl AFK-nyň kubogynda türkmen futbolynyň abraýyny goran «Ahal» möhleti süýşürilen duşuşyklarynda entek ýeňiş gazanyp görenok («Altyn asyr» — «Ahal» 1:1, «Balkan» — «Ahal» 4:1).
Bu duşuşykda-da «Altyn asyr» ýer eýelerine görä rüstem görünýär. Ýöne toparlaryň ikiçäk duşuşygynda üstünlik «Ahalyň» tarapynda. Göreliň, bu duşuşykda ýeňiş kimiň tarapynda bolarka?
Öz toparyňyza janköýerlik ediň!
Duşuşyk göni ýaýlymda www.turkmenportal.com-uň resmi LINE hasabynda boýunça alnyp barlar.
TÝL-2015: 23-nji tapgyrdan soň gyzykly hasaplamalar.
20-den 5-e çenli: 23-nji tapgyryň duşuşyklaryndan soň, diňe şu möwsümde 2 futbolçy 20 we ondan kän, 4 futbolçy 15 we ondan kän, 9 futbolçy 10 we ondan kän, 26 futbolçy 5 we ondan kän gol geçirdi.
Ýaryş tertibine görä ýeňiş/ýeňliş: Tapgyrda ýaryş tertibinde ilkinji 5 orunda barýan toparlaryň ählisi ýeňiş gazandy, şonuň ýaly hem soňky 5-ligiň ählisi ýeňildi.
Kenarlar «daşlaşýar»: Indi birnäçe tapgyrdan bäri öňdebaryjy «Altyn asyr» ikinji orundaky toparlardan 12 utuk öňe saýlandy. Şu tapgyrda bolsa 5-nji we 6-njy orunlardaky toparlaryň arasyndaky tapawut has uzalyp, 10 utuga çenli ýetdi. Mundan soň çempionat 2-nji, 4-nji we 6-njy orunlary eýelemek ugrundaky göreş bilen dowam etse gerek.
Dört möwsümiň golçulary: Şu tapgyrdan soňra soňky dört möwsümde (2012-nji ýyldan bäri) Ýokary ligada 70 we ondan kän gol geçiren 1, 60 we ondan kän gol geçiren 3, 50 we ondan kän gol geçiren 5, 40 we ondan kän gol geçiren 9, 30 we ondan kän gol geçiren 12, 20 we ondan kän gol geçiren 24, 10 we ondan kän gol geçiren 55 futbolçy bar.
Goşalanlar goşa 10-luga ýetdi: Şu tapgyrdan soňra möwsümde bir duşuşykda iki gol geçirip bilen futbolçylaryň sany 20-ä ýetdi.
Tapgyr deňligi söýmedi: Tapgyrda geçirilen duşuşyklaryň biri hem deňlik hasap bilen tamamlanmady.
21 gol: Tapgyrda derwezelere 21 pökgi girdi. Bu bolsa şu möwsümde ikinji orundaky derejedir. 21-nji tapgyrda derwezelere 22 pökgi giripdi.
Penaltysyz 21 gol: 5 oýunda geçirilen şunça goluň ýekejesi hem 11 metrlik jerime urgusyndan däldir.
3-1, Berdi Şamyradow 61'.
Alamow möwsüme «girişdi»: «Daşoguzyň» düzümine üçünji aýlawda goşulan weteran hüjümçi Hamza Alamow şu möwsümde Ýokary ligadaky ilkinji pökgüsini geçirdi.
Şamyradow geçmişini ýatladýar: Şu duşuşykda möwsümdäki ilkinji het-trigini amala aşyran Berdi Şamyradow janköýerlerine bir mahalky ezberligini ýene bir ýola ýatlatdy.
«Aşgabadam» goşuldy: Şu tapgyrda derwezesine geçirden ýekeje golundan soň, «Aşgabat» şu möwsümde 20 we ondan kän gol geçirden toparlaryň sanawyna 9-njy bolup goşuldy. Indi 20 gol geçirtmedik ýeketäk topar «Altyn asyrdyr».
Şamyradow «Daşoguzy» söýýär: Muny halypa hüjümçiniň «Daşoguz» bilen geçirilen 3 duşuşykda 5 gezek tapawutlanmagy hem görkezýär.
Rejebowyň ilkinji ädimi: Üçünji aýlawdan başlap, «Hazynanyň» düzüminde çykyş edip başlan  Berdimyrat Rejebow şu möwsümde ilkinji pökgüsini derwezeden geçirdi.
Goragçy hüjümçiler bilen deňe-deň: «Şagadamyň» ýaşy 30-dan agsa-da mynasyp oýun görkezýän goragçysy Azat Garajaýew şu möwsümdäki 5-nji goluny geçirdi. Goragçynyň gollarynyň sany indi Toýly Goçnazarow, Tirkiş Muhammetberdiýew ýaly hüjümçileriňki bilen deň.
Abylowdan täze sepgit: Şu tapgyrdaky goly bilen Guwanç Abylow 2012-nji ýyldan bäri Ýokary ligada 40-njy goluny geçirdi. Tejribeli ýarym goragçy şol ýyldan bäri Ýokary ligada 40 we ondan kän gol geçiren futbolçylaryň sanawyna  9-njy bolup goşuldy.
Üstünlik entegem «Hazynada»: Möwsümde geçirilen 3 duşuşygyň netijesi boýunça «Hazyna» 6 — 5 «Şagadam».
Abylow «Şagadamy» boş goýberenok: «Hazynanyň» tejribeli ýarym goragçysy şu möwsümde «Şagadam» bilen geçirilen 3 duşuşykda hem tapawutlanan ýeketäk futbolçydyr.
Diňe duşuşykda ýeketäk däl: «Ahaldan» Orazmuhammet Işangulyýewiň dürs ýerine ýetiren urgusy diňe bir duşuşykdaky ýeketäk gol däl. Bu pökgi biziň hasaplamalarymyza ady ilkinji gezek goşulýan Orazmuhammediň hem şu möwsümdäki ýeketäk goludyr.
Ýene şol tapawut: «Ahal» şu möwsümde «Merwiň» meýdanynda geçirilen 2 oýunda hem bir gol tapawudy bilen ýeňiş gazandy.
Umumy üstünlik «Ahalda»: Möwsümdäki 3 duşuşykdan soň «Merw» 3 — 5 «Ahal».
Titow — iň gowusy: «Ahalyň» ýaş hüjümçisi Mihail Titowyň şu möwsümde geçirilen «Merw» — «Ahal» duşuşyklarynda 2 goly bar.
2-5, Süleýman Muhadow 90+3.
Iki gol üçin 2 minut ýeterlik: Duşuşykda iki toparyň hem ilkinji iki goly haýran edijidir. HTTU üçin hem, «Altyn asyr» üçin hem ilkinji iki goly geçirmek üçin iki minut ýeterlik boldy.
Ýokary ligada 340-njy oýun: Şu tapgyrda HTTU Ýokary ligadaky 340-njy duşuşygyny geçirdi.
«Altyn asyryň» täze sepgidi: Şu tapgyrda HTTU-nyň derwezesine 5 gol geçiren «Altyn asyr» futbol topary şu möwsümde 50 we ondan kän gol geçiren toparlaryň sanawyna ikinji bolup goşuldy.
Derwezelerde 7 gol: Bu duşuşyk möwsümdäki iň köp golly duşuşyklaryň sanawynda 3-nji orny eýeleýär. Ýöne duuşyk bu orny 10-njy tapgyrdaky «Şagadam» — «Daşoguz» duşuşygy bilen paýlaşmaly boldy. Ýadyňyzda bolsa, şol duşuşyk hem edil şu hasapda «Şagadamyň» ýeňşi bilen tamamlanypdy.
«Altyn asyr» myhmançylykda iň gowusy: Şu tapgyrda HTTU-nyň derwezesine geçiren 5 goly bilen «aragatnaşykçylar» möwsümde myhmançylykda iň köp gol geçiren topar boldy. «Altyn asyryň» diňe myhmançylykda geçiren gollarynyň sany 25-e deň. Bu sanawyň ikinji ornundaky «Şagadamyň» bolsa myhmançylykda 23 goly bar.
Diňe bu-da däl: Şu tapgyrda «Altyn asyr» myhmançylykdaky 10-njy ýeňşini gazandy. Möwsümde entek bu derejä ýeten topar ýok.
Döwletgeldi umytly başlady: HTTU-nyň düzümine üçünji aýlawda goşulan Döwletgeldi Marlyýew duşuşykda möwsümdäki ilkinji goluny geçirdi.
Ýene bir 10-lukçy: Duşuşykda HTTU-nyň ikinji golunyň awtory Pirmyrat Sultanow şu möwsümde 10 we ondan kän gol geçiren futbolçylaryň sanawyna dokuzynjy bolup goşuldy.
Sultanowyň ikinji ýubileýi: Şu gol Pirmyrat Sultanowyň 2012-nji ýyldan bäri Ýokary ligada derwezelere salan 30-njy goludyr. Ol 4 möwsümden bäri 30 gollularyň sanawyna 12-njilik bolup goşuldy.
Muhadow ikinji 10-lugy ikinji bolup doldurdy: Duşuşykda iki gezek tapawutlanan Süleýman Muhadow şu möwsümde 20 we ondan kän gol geçiren ikinji futbolçy boldy. Bu ýaryşyň başyny 22 gol bilen «Balkandan» Myrat Ýagşyýew çekýär.
Ýedinji gezek dubl: Möwsümiň «dublçysy» Süleýman Muhadow bu üstünligini ýedinji gezek gaýtalady.
Umytjanam goşalady: Umytjan Astanow möwsümde ilkinji gezek bir duşuşykda 2 gol geçirdi.
Muhadow: 3 oýunda 4 gol: Süleýman Muhadow HTTU bilen geçirilen 3 duşuşykda 4 gezek tapawutlandy.
4-0, Myrat Ýagşyýew 90'.
Boliýan şeýdäýýär: Diňe şu möwsüme degişli 90 futbolçydan ybarat bolan iň netijeli oýunçylaryň sanawynda Ýokary liganyň şu möwsüminde geçiren bary-ýogy 4 duşuşygynda 26-njy ýere çenli beýgelen Aleksandr Boliýan 5-nji goluny geçirdi.
Boliýanyň ilkinji dubly: Şu möwsümde ýokary ligada 4 duşuşyk geçiren A.Boliýan ilkinji dublyny amala aşyrdy.
Myrat Ýagşyýew tükelledi: Şu wagta bir duşuşykda 3, 4, 5 gezek tapawutlanan hem bolsa, Myrat Ýagşyýewiň dublly tamamlanan duşuşygy ýokdy (diňe şu möwsüm göz öňünde tutulýar). Şu tapgyrda şol arzyly dubly amala aşyran Myrat Ýagşyýewe indi bir oýunda 6 gezek tapawutlanyp, rekordy täzeläýmek galýar.
Derwezä diwar örmeli: Ýogsam, «Energetigiň» şu möwsümde derwezesine geçirden gollarynyň sany 50-den geçdi.
Dört şowly ädim: «Nebitçiler» bassyr dördünji duşuşygynda ýeňiş gazandylar.
3 oýunda 5 gol: Ýokary liganyň häzirlikçe iň netijeli hüjümçisi Myrat Ýaşgşyýew «Energetik» bilen bolan 3 duşuşykda jemi 5 gezek tapawutlandy.
TÝL-2018: 22-nji tapgyryň duşuşyklaryndan soň gyzykly hasaplamalar.
Ýaryş diňe çempionlyk üçin gidenok: Ýaryş tertibinde şeýle bir ýagdaý emele geldi welin, häzirki wagtda diňe «Ahal» bilen «Altyn asyryň» arasynda ýiti göreş gitmän, eýsem, üçünji we bäşinji ýer üçin hem göreş dowam edýär. Şu tapgyrdaky ýeňişden soň «Şagadam» bilen utugyny deňlän «Energetik» üçünji orun ugrundaky ýaryşa goşuldy. Çempionaty bäşinji orunda tamamlamak üçin bolsa birbada üç toparyň mümkinçilikleri meňzeş. Häzir «Merwde» 23, «Aşgabatda» 22, «Köpetdagda» 21 utuk bar. Ýöne «Köpetdag» bilen «Merwde» bir sany ätiýaçda duran oýun hem bar. Diýmek, şu ýyl iň soňky tapgyra çenli ýaryş güýçli depginde dowam etjege meňzeýär. Elbetde, bu bolsa çempionatyň gyzygyny has artdyrýan ýagdaýdyr.
Üç täze golçudan dört gol: Bu tapgyrda Ýokary liganyň şu möwsüminde tapawutlanan futbolçylaryň hataryna ýene-de üç futbolçy goşuldy. Olar «Merwden» Şanazar Tirkişow, «Ahaldan» Elman Tagaýew we «Aşgabatdan» Süleýman Orazow dagylardyr. E.Tagaýew Azerbaýjanyň «Sabailindäki» topardaşy Wahyt Orazsähedow ýaly ýurdumyza ýene-de birtopar gol bilen dolanmadyk hem bolsa, ilkinji tapawutlanan duşuşygynda 2 minut soňra ikinji pökgüsini hem geçirip, tejribesini nobatdaky gezek subut etdi. Şeýlelikde, Ýokary liganyň şu möwsüminde tapawutlanan futbolçylaryň umumy sany 83-e çykdy.
Ýene bir 12 golly tapgyr: Tapgyryň duşuşyklarynda derwezelere 12 pökgi geçirildi. Şeýlelikde, 22-nji tapgyr, Ýokary liganyň 26-njy möwsüminde 12 gol bilen tamamlanan bäşinji tapgyr boldy. Mundan öň 5, 8, 9, 20-nji tapgyrlar hem 12 gol bilen tamamlanypdy.
Möwsümiň gollary 200-den geçdi: Şu tapgyrdan soň, möwsümde derwezelere geçirilen pökgüleriň sany 203-e çykdy. Bu bolsa her tapgyrda ortaça 9,2 goldan geçirilendigini görkezýär. Möwsümiň iň köp golly tapgyrynda 14, iň az golly tapgyrynda 4 gol geçirildi.
Dubllaryň ýene bir tapgyry: Mundan ozal diňe 9-njy tapgyrda birbada üç oýunçy bir oýunda iki gezek tapawutlanypdy. Ýatlatsak, şol tapgyrda «Energetikden» Rahmet Şermetow, «Şagadamdan» Begenç Annagurbanow, «Merwden» Toýly Goçnazarow dagylar bir duşuşykda iki gezek tapawutlanypdylar. 22-nji tapgyr hem şeýle tapgyrlaryň biri boldy. Bu gezek «Energetikden» Alibek Abdyrahmanow, «Ahaldan» Elman Tagaýew bilen Yhlas Saparmämmedow dagylaryň her haýsy garşydaş derwezä 2 gezekden ýol tapmagy başardy.
Duşuşyklarda deňlik ýok: Tapgyrda häzirlikçe geçirilen üç duşuşygyň ählisi bir tarapyň ýeňşi bilen tamamlandy. Olaryň ikisinde myhmanlar ýeňen bolsa, biri ýer eýeleriniň ýeňşi bilen tamamlandy.
«Merw» ― «Ahal» 2:5.
Gollar: Şanazar Tirkişow 74, Begenç Alamow 87 (11 m.j.u.) ― Elman Tagaýew 43, 45 (11 m.j.u.), Yhlas Saparmämmedow 49, 78, Nurýagdy Muhammedow 73.
Alamow: bir çempionatda 7 möwsümde 40 gol geçiren goragçy: Milli çempionatymyzyň soňky 7 ýylyny (2012-nji ýyldan bäri) alanymyzda, «Merwiň» tejribeli goragçysy Begenç Alamow şu duşuşykda 40-njy goluny geçirdi. Ol gürrüňi edilýän möwsümden bäri çempionatymyzda iň köp tapawutlanan goragçydyr. Ikinji orny bolsa, edil B.Alamow ýaly, ýyllaryň tejribesine öwrülen «Ahalyň» goragçysy Didar Hajyýew eýeleýär. Onuň hasabynda 2012-nji ýyldan bäri diňe Ýokary ligada 38 gol bar.
Iň köp golly duşuşyk: 7 gol bilen tamamlanan bu duşuşyk möwsümiň iň kän golly oýunlarynyň biridir. Mundan öň 19-njy tapgyrda hem «Merw» ― «Ahal» duşuşygy 7 gol bilen tamamlanypdy. Täsin tarapy, bu duşuşyklaryň ikisi hem şol bir hasap bilen tamamlanyp, iksiinde-de myhmançylykda oýnan «Ahal» ýeňiş gazandy.
Gollaryň goragçysy iň ýakyn topardaşyndan 10 gol öňde: Jerime urgularyny dürs ýerine ýetirmekde Ýokary liganyň iň nusga alarlyk futbolçylarynyň birine öwrülen Begenç Alamow 2013-nji ýyldan bäri «Merwiň» düzüminde Ýokary ligadaky 37-nji goluny geçirdi. Ol gollar babatda özüne iň ýakyn topardaşlary Tirkiş Muhammetberdiýew bilen Toýly Goçnazarowdan 10 gol öňde.
«Energetik» ― «Şagadam» 2:0.
Gollar: Alibek Abdyrahmanow 68, 89.
«Şagadam» dördünji, bäşinji orunlardaky toparlardan hem kän utuldy: Çempionatda üçünji orunda barýan toparyň utulyş babatyndaky bu görkezijisi täsin, täsin hem bolsa hakykat. Häzir «kenarlylaryň» şu möwsümde jemi 9 utulyşy bar. Emma «Energetik» 7, «Merw» 8 gezek utuldy. Bu bolsa olara bu möwsümi bürünç medal bilen tamamlamaga päsgelçilik döredýär. Eger çempionatyň ilkinji üçlügine girjek bolsa, kenarýaka şäheriň toparyna birneme tijenmek gerek.
«Energetik» ýeňişleriň sany boýunça bir basgançak ýokary galdy: 2015-nji ýylda Ýokary liga çykan «Energetik» çempionatdaky 45-nji ýeňşini gazandy we Ýokary ligada iň köp ýeňiş gazanan toparlaryň sanawynda ýene bir basgançak ýokary çykdy. Paýtagtymyzyň ýatda galan toparlarynyň biri bolan «Dagdany» bir basgançak aşak düşüren «Energetik» sanawyň 13-nji basgançagyna çykdy. 12-nji basgançakda «Büzmeýin» toparynyň ady bar. Ýöne bu topar Ýokary ligada çykyş eden döwründe 67 ýeňiş gazanypdy. Diýmek, «Energetige» 12-nji basgançaga çykmak üçin birneme wagt gerek bolar.
263-nji şowsuzlyk we dördünji basgançak: Ýaryş tertibinde-de dördünji basgançaga düşmek howpy abanýan «Şagadam» Ýokary ligadaky 263-nji utulyşyna sezewar bolup, iň kän utulan toparlaryň sanawynda dördünji basgançaga çykdy. Üçünji we dördünji aýlawlarda garaşylan netijäni bermän, taryhyndaky ilkinji çempionlyga ýene-de «Altyn asyra» aldyrmagyň uçudynda duran «Ahalda» bolsa 262 utulyş bar.
«Aşgabat» ― «Nebitçi» 1:2.
«Nebitçi» ― gollaryň bürünç medalçysy: Ýaryş tertibinde iň soňky orunda barýan hem bolsa, «Nebitçi» garşydaş derwezelere geçiren pökgüleriniň sany boýunça «Ahaldyr» «Altyn asyrdan» soň üçünji orny eýeleýär. Öňdebaryjy toparyň ikisinde-de 22 tapgyrdan soň 41 gol bar. «Nebitçi» bolsa 22 tapgyrda 23 gol geçirip, bu sanawyň üçünji basgançagyna çykdy. Täsin ýeri häzir ýaryşyň üçünji ornuna dalaş edýän «Energetik» 18 gol bilen möwsümiň iň az netijeleriniň birini görkezýär.
Orazow «Aşgabadyň» 10-lugynda: Paýtagtyň adybir toparyna geçen tomusda goşulan, ýöne bu toparda ozalky möwsümlerde hem birnäçe ýola çykyş eden Süleýman Orazow şu duşuşykda «Aşgabadyň» düzüminde Ýokary ligadaky 9-njy goluny geçirdi. Bu görkeziji bilen ol toparda 2013-nji ýyldan bäri tapawutlanyp gelýän futbolçylaryň arasynda 9-njy orna çykdy.
Ulag we logistika kompaniýasy: nähili işleýär.
Birnäçe kompaniýalar üçin işewürligiň we söwdanyň globallaşmagy şeýle-de üznüksiz we durnukly ösüş islegi, umumy kabul edilen kadalara laýyklykda önüm öndürmekde, önümler üçin içerki we daşarky satuw bazarlaryny gözlemekde we amatly logistika çözgütlerini tapmak bilen beýan edilýär. Bu Türkmenistanyň geografiki aýratynlyklaryndan peýdalanmagy ýokary derejä çykarmagy maksat edinýän Türkmenistanyň transport syýasaty, bu ugurdaky halkara ykdysady integrasiýany şeýle-de hyzmatdaşlygy güýçlendirmek üçin döredilen logistika mümkinçiliklerine wagtyň geçmegi bilen talap bildirýär.
“Ak ulag” ulag we logistika kompaniýasy, ýurduň içinde we dünýäde harytlary eltip bermek we mahabatlandyrmak üçin ýokary hilli we öz wagtynda hyzmat etmegiň esasy öndürijilik görkezijisine öwrüldi. Işiň esasy maksady, halkara derejesinde haryt daşamaga gatnaşýan ähli gyzyklanýan taraplara halkara ýük daşamagyň düzgünlerine laýyklykda we bu ugurdaky öňdebaryjy tejribäni göz öňünde tutmak bilen öz işlerini guramakda kömek bermek bilen baglanyşyklydyr.
Häzirki wagtda “Ak ulag” kompaniýasy, 7 ýyldan gowrak wagt bäri halkara ýükleri daşamak we gümrük tarapyndan resmileşdirmek şeýle-de ugratmak üçin giňişleýin hyzmatlary berýär. Bu kompaniýa diňe bir Türkmenistana haryt getirmek bilen çäklenmän, GDA ýurtlaryna, Ýewropa, Hytaý, Türkiýe, Birleşen Arap Emirlikleri, Günorta Koreýa, Taýland, Singapur, Hindistan, Päkistan we başga-da birnäçe ýurtlara eksport etmek mümkinçiliklerini hem amala aşyrýar.
Kompaniýa, müşderileriň, kärhanalaryň we guramalaryň isleglerine laýyklykda dürli ulag görnüşlerini ulanyp, haryt daşamak bilen bagly giňişleýin hyzmatlary hödürleýär. Olaryň arasynda demir ýol, gara ýol, howa we deňiz üsti arkaly toparlaýyn ýük daşamak, harytlary saklamak we birleşdirmek, gümrük taýdan resmileşdirmek ýük ugratmak, ýük goragy, harytlary eksport we import etmek, gümrük dellaly ýaly hyzmatlar bar. Mundan başga-da, hünär tejribesiniň ýokarylygy bilen önümleriň köp görnüşini dizaýn etmekde birnäçe başarnyklary gazanandyklary üçin Türkmenistanyň ähli ýerinde (islendik nokadynda) gümrük dellalynyň hyzmatlary hödürlenýär. Häzirki wagtda demir ýoly arkaly ýük daşamak has ýitileşdi.
Dürli maksatlar üçin ykdysady ýükler, Ýewropa ýurtlary bilen bir hatarda Russiýa, Gazagystan, Belarussiýa, Ukraýina ýaly döwletlere ugradylýar.
“Ak ulag” kompaniýasy hünärmenlerine ýüzlenmek bilen, her bir ownuk zady özbaşdak gözden geçirmek kynçylygyny ortadan aýyrýar we islenilýän hyzmaty taýyn ýagdaýda size hödürleýär. Islendik önümiň dünýäniň bir ujundan beýleki ujuna daşalmagy üçin  gerekli resminamalaryň taýýarlanmak, töwekgelçileklireniň ýüze çykmagy, harydy ätiýaçlandyrmak ýaly kynçylyklar "Ak ulag" kompaniýasynyň hünärmenler toparyna düşýän wezipe bolup durýar.
Ulanyjylaryň internet ulgamynda goýberýän 10 sany ýalňyşlygy.
Internet ulgamyndan peýdalanylanda maglumat howpsuzlyk kadalaryny üpjün etmeli, eger maglumat howpsuzlyk düzgünleri berjaý edilmese, kompýuteriňiz we onuň içinde saklanýan şahsy maglumatlaryňyz howp astyna düşüp biler. Munuň ýüze çykmazlygy üçin, “Türkmenportal” internet ulgamynda ulanyjylar tarapyndan goýberilýän umumy ýalňyşlyklaryň sanawyny taýýarlady.
Ulanyjy ylalaşygyny okamazdan kompýuteriňize täze programma gurnamak bilen, wirusyň ýa-da zyýanly programmanyň kompýuteriňize göçürilip alynmagy mümkin. Şonuň üçin täze programma gurnamazdan ozal, ulanyjy ylalaşygyny okamak we programmalary ygtybarly çeşmelerden gurnamak maslahat berilýär.
Dürli hasaplaryňyzda şol bir paroly ulansaňyz, bir hasabyňyzyň paroly döwülen ýagdaýynda, ähli hasaplaryňyza elýeterlilik açylmagy ahmal. Parollar mümkin boldugyça dürli we çylşyrymly bolmaly.
Nätänyş URL salgylarynyň üstüne basylmagy haýyş edilse olaryň üstüne basmaň. Onuň netijesinde kompýuteriňize wirus ýokaşmagy ahmal.
Internet ulanýan wagtyňyz web brauzerde näçe köp sahypa açsaňyz, kompýuteriňiziň işjeňligi şonça hem peseler, sebäbi web brauzer kompýuterden ýokary öndürijilik talap edýär. Birbada zerur bolmadyk sahypalary açmaň.
Köpçülikleýin “Wi-Fi” torlaryndan peýdalananyňyzda şahsy maglumatlaryňyzy girizmejek boluň, nätanyş “Wi-Fi” torlara bolsa asla birikmezlik maslahat berilýär, sebäbi bu torlar arkaly wirus hüjümleri edilip biliner we şahsy maglumatlaryňyz alnyp biliner.
Hasaba pul geçirmek haýyşlary, harytlar üçin aksiýalar, hakyky däl satyjy... Bulara sosial torlarda köp gabat gelmek bolýar. Kim bilen iş salyşýandygyňyza üns beriň, ilki anyklaň.
Internetde gaty seresap bolsaňyzam, elmydama wirus “tutmak” howpy bar. Şonuň üçin kompýuteriňize antiwirus gurnamak mümkinçiligini ýa-da iň bolmanda zyýanly programma üpjünçiligini barlaýan ýönekeý programmany gurnamagy ýatdan çykarmaň.
Nätanyş web-saýtlardan söwda etseňiz, bank kart maglumatlaryňyz keseki adamlaryň eline düşmegi ahmal. Tanalýan we meşhur web-saýtlardan söwda ediň we web-saýtda ýaşyl gulpjagazyň we “https” ýazgysynyň bolmagyna üns beriň.
Käbir web-saýtlardan söwda edilende bank kartyňyzyň maglumatlaryny web-saýtlaryň ýadynda saklatmak soralýar. Şular ýaly ýagdaýlarda maglumatlary ýatlarynda saklatmaň, netijede bank kartyňyz belli derejede goragly bolar.
“Siz baýrak utduňyz, lotereýde ýeňiji bolduňyz” ýaly ýazgylar ýa-da mahabat ýazgylary elektron poçtaňyza gelse ilki bilen olaryň hakykylygyny anyklaň. Ol hatlary açmak bilen, şahsy maglumatlaryňyzy ýitirip bilersiňiz. Bu görnüşli kompýuter hüjümleri “fişing” diýlip hem atlandyrylýar. Zerur bolmadyk hatlary okaman pozuň.
Ýokarda beýan edilen maslahatlara laýyklykda, belli bir derejede internet ulgamynda kompýuteriňizi hem-de şahsy maglumatlaryňyzy gorap bilersiňiz.
Ulanylan telefon satyn alanyňyzda nähili faktorlara üns bermeli.
Wagtyň geçmegi bilen ykjam telefonlar biziň ýakyn ýoldaşymyza, dostumyza öwrülip barýar. Muňa has-da “akylly” ykjam telefonlaryň çykyp başlamagy netijesinde göz ýetirmek boldy. Eýsem, telefonlary elden satyn alanyňyzda nähili faktorlara üns bermeli?
Eger telefony internetden satyn alýan boslaňyz, satyjynyň profilini barlaň. Adatça web saýt we ykjam programma üpjünçiliklerinde her satyjynyň profili bolýar. Profile girip, satyjynyň satan we satýan harytlary barada maglumat alyp bolýar. Eger hakykatdanam abraýly, meşhur satyjy bolsa onda biraz rahatlanyp bolar.
Elden satyn aljak bolýan telefonyňyz hakykatdan hem şol baha degýärmi? Oýlanyp görüň. Ilki bilen, şol telefonyň täze görnüşiniň bahasyny anyklaň, soňra bolsa ulanylan möhleti, ýagdaýy, kepilligi ýaly faktorlary esasynda almakçy bolýan telefonyňyzyň bahasyny çykaryň. 1 gün ulanylan bolsa-da – ol eýýäm ulanylan bolýar, şol sebäpden baha telefonyň täzesinden azda-kände tapawut etmeli.
Aýdalyň, telefony haladyňyz, bahasy hem size görä amatly. Ony almakaňyz hökmany suratda diagnostikasyny geçiriň. Diagnostikany ýörite şol ugurda bilermenler bilen etseňiz dogry bolar. Bu işi özüňiz hem ýerine ýetirip bilersiňiz. Onuň üçin telefonda girizilýän ýörite buýruk ýumuşlary bolýar: sensoryň işleýşi, reňkiniň sazlamalary we ş.m. Mundan başga-da, batareýiniň işleýşi, sim kart we çipleri okaýşy, ekrandaky çyzyklar ýaly faktorlary hem barlaň.
Telefony satyn almakaňyz onuň häsiýetnamasyny öwreniň. Elden aljak bolýanyňyz hakykymy ýa-da ýasama görnüşimi? Kä telefonlar edil hakykysy ýaly çykarylyp, käbir häsiýetnamasynda tapawutlanýarlar. Şu nukdaýnazardan, hakykysynyň häsiýetnamasyny öwrenip deňeşdiriň. Internetde iki we birnäçe telefonlary jikme-jik deňeşdirýän ýörite web saýtlar bar.
Kä halatlarda öňünden pul tölegiň talap edilýän ýagdaýlara gabat gelmek bolýar. Şular ýaly ýagdaýlarda ýalňyşmaň! Eger öňünden töleg etseňiz, telefonsyz galyp bilersiňiz, hat-da satyjyny hem tapmazlyk ýagdaýy döräp biler. Telefony almakçy bolsaňyz, şol bada we birbada doly hasaplaşyň.
Ähli telefonlaryň ýeke-täk, biri-birine meňzeş bolmaýan IMEI kody, ýagny serial belgisi bolýar. Bu kod telefonda we onuň gutusynda ýazylýar. Telefondaky IMEI kody hökmany suratda gutusyndaky IMEI kod bilen meňzeş bolmalydyr. Eger telefony gutusy bilen alsaňyz we IMEI kodlary özüniňki bolsa, satyja ynanyp bolar we telefonyň anyklygyna göz ýetirmek bolar. Telefonlarda IMEI kody görmek üçin *#06# basmaly.
Işjeň däl telefonlary satyn almazlyk maslahat berilýär. Ilki bilen, olary bejerdip bolýanlygy anyk däl, ikinji bilen, eger bejerdip bolýan bolsa çykdajynyň nähili boljakdygy belli däl, belki bu size täzesinden hem gymmat düşüp biler. Işjeň däl telefonlary köplenç telefon ussalary ätiýaçlyk şaýlar üçin satyn alýarlar.
USSADYŇ ÝOLY / Myrat HUDAÝGULYÝEW (Artist Juma Ýazmyradow 80 ýaşady).
— Bu gelin toýy däl-ow, sünnet toýy.
— Hormatly toýa gelen myhmanlar, şu günki sünnet toýuny toýlaýan oglanjygyň ene-atasy durmuş toýlaryny toýlanda, men bir sebäp bilen gelip bilmändim. Ýaňky aýdanlarym olaryň durmuş toýlaryndaky aýtmaly sözlerimdi. Indi bolsa, gadyrdan myhmanlar, sünnet toýuna geçýäs. Toýuň gutly bolsun, köşejik...
Ine, ýokardaky gülküli waka biziň gürrüňimiziň gahrymany, tutuş ömrüni ynsanlara gülki-şatlyk paýlamaga bagyş eden ussat halypa, Türkmenistanyň halk artisti Juma Ýazmyradowyň ömür ýolunyň bir pursady. Şol ýoluň ugrunda ynsanlaryň durmuşynyň görkanalygyny artdyran, köňüllerde ala-ýazlyk döreden şeýle pursatlaryň sanyny sanasaň, ynsanlara gülki-şatlyk paýlamagyň iň uly sogaplaryň biridigini-de hasaba alsaň, onda halypanyň ömür ýolunyň gymmatyny kesgitläp biljek ölçeg terezisiniň-de tapylaryndan tapylmazynyň ýakyndygyny boýun alaýmak galýar.
Şu ýazgyny taýýarlap ýörkäk, onuň gahrymany bilen baglanyşykly dürli kärdäki halypalaryň aýdan sözleriniň birnäçesini çöpleme çöplän ýaly jemläp çykdyk. Şonda olaryň aglabasynda Juma aganyň örän seýrek gabat gelýän bagta — durmuşda öz ýoluny, öz kärini tapmak bagtyna eýedigi barada aýdylýar. Ýene-de bir aýdylýan zat — onuň adynyň ömür manysyna öwrülen käri bilen manydaş eşidilýändigi. Şol aýdylanlar bolsa Juma Ýazmyradyň ady tutulanda, biygtyýar ýylgyranyňy duýman galýandygyň bilen baglanyşyklydyr. Biz şu gürrüňimizde ussat halypanyň dürli döwürlerde işleşen, iş salşan kärdeşleri bilen baglanyşykly ýatlamalary-da getirmäge çalyşdyk. Düşnükli zat, olaryň aglabasy-da gülküli pursatlara, degişme-gülkä utgaşyp gidýär. Hatda onuň sahnadaky ilkinji çykyşlary baradaky gürrüňlerini-de ýylgyrman diňlemek mümkin däl.
«Teatrda ilkibada sahna gurnaýjysy bolup işe başladym. Soň režissýoryň kömekçisi etdiler. Käbir oýunlarda meni köpçülikleýin sahnalara gatnaşdyrardylar. Ilkinji gezek Garaja Burunow bilen Bazar Amanowyň «Keýmir kör» dramasy esasynda goýlan oýunda, köpçülik sahnasynda tomaşaçylaryň öňüne çykdym. «Oýunda oýnaýan» diýip, obadaşlarymy teatra çagyrdym. Garaz, başym telpekli, elim ýaragly çykdym sahna köpçüligiň arasynda. Iki gözüm bolsa tomaşaçylarda. Köp wagtam däl sahnada bolýan wagtymyz. Uly goh edip, tüpeňi adama bir gezek tarkyldadyp, derrewem sahnadan gitmeli. Menem obadaşlaryma görünjek bolup, tüpeňimi ýene bir gezek atjak bolup, sahnadan gitmän durun. Türkmenistanyň halk artisti Aman Gurbandurdy donumyň synyndan çekip, zordan sahnadan alyp gitdi. Ol döwürleriň tüpeňleriniň ýekeje gezek atýandygyny näbileýin men».
Ýollar uzak. Menziller aşylyp, ol türkmen radiosynda ençeme ussatlar bilen bile işleşýär. Juma Ýazmyrat üçin bolsa işlemegem, ýaşamagam diňe gülküli pursatlar bilen ugurdaş dowam edýär.
Ine, şolar ýaly adaty iş günleriniň birinde ol şol wagtky Radio öýüniň işiginde şahyr, ussat diktor Geldi Bäşi bilen pete-pet gelip, oňa salam berýär.
— Hiç neneň däl, Geldi kaka, ir bilen dumanly, günortanlar ýuwaşdan arama çenli şemally, az-kem ygally. Öýleden soň tozan gatyşykly ýel. Ine, keýpler-ä şeýleräk — diýip jogap berýär welin, Geldi Bäşi başyny ýaýkap ýylgyraýýar.
Ussat halypa bilen bir döwürlerde işleşmek, onuň mugallymçylyk öwüt-ündewlerini diňlemek, şol gymmatly sapaklary kalbymyza ýazmak bize-de nesip etdi. Elbetde, öz ugruňdan ussatlyga ýeten halypalaryň mekdebiniň bir gyrasyny görüp galmagam ilkinji ädimleri ädýän islendik hünärmen üçin uly bagt. Ussat halypa bilen bir döwürde «Watan» radioýaýlymynda bile işleşmek miýesser edipdi. Bir gün radioýaýlymyň «Ylham» bölümine, Magtymguly Myşşyýewiň ýanyna bardym. Barsam, ol ýerde şahyr Muhammetmyrat Kömekowdyr Juma Ýazmyradowam oturan eken. Salamlaşyp, Magtymguly agadan almaly golýazmamy alyp, çykyp gaýtjak boldum welin, Juma aga meni saklady-da: «Seňkimi şo radiooýun?» diýip sorady. Ilkinji ýazan radiooýnum bolansoň, ol barada sorap duranam Juma Ýazmyrat bolansoň, çekine-çekine «Howwa» diýip jogap berdim. Şondan soň ol ilk-ä ýazan zadymyň şowly ýerleri barada biraz gürrüň edip, göwnümi göterdi-göterdi-de, yz ýanyndanam kemter gaýdan ýerlerini aýdyşdyrdy. Otyryn menem tutuş göwräm bilen gulaga öwrülip, halypanyň belliklerini diňläp. Bir Muhammetmyrat aganyňmy ýa Magtymguly Myşşynyňmy, ikisinden biriniň: «Aýdýan zatlaryny bir kagyza belleşdirseň gowy bor» diýenlerinden soň, elime kagyz-galam alanymy bilýän.
Hawa, göräýmäge ýönekeýje bir durmuş pursady. Ýöne halypanyň özüm ýaly ýaňy «dähedem-dessem» edip ýören ýaş işgäriň eserini, özi-de gönüläp: «Şuny okap beräýiň» diýilmese-de (diýjek welin, çekinjeňlik diýlen bir zadam bar-da), içgin okap, garaçyny bilen bellikler etmegi onuň ussatlar mekdebini geçip, ussatlyk derejesini abraý bilen göterip gelendiginden habar berýär. Juma Ýazmyradowyň ýaş hünärmenleriň göwün guşuna ganat bagladyp goýberýän pursatlary bilen baglanyşykly şular ýaly wakalary başga-da kän-kän işdeşlerimizden eşidipdik.
Hawa, Moskwanyň A.W.Lunaçarskiý adyndaky Döwlet teatral institutynda Nurmuhammet Keşşikow, Oguldurdy Mämmetdurdyýewa, Hommat Müllük, Hommat Kakajan, Aman Baýramberdiýew, Annamyrat Berdiýew, Ata Alowow ýaly geljekki ussatlar bilen okap, ony 1963-nji ýylda tamamlan Juma Ýazmyradow türkmen radiosyna režissýor bolup işe gelýär. Ol ýerde ussat halypalar Arap Gurbanow, Kerim Gurbannepesow, Durdy Saparow, Beki Seýtäkow, Mämmet Seýidow bilen işleşýär. Halypalaryň poemalarydyr goşgularyny radioda okaýar. «Olaryň eserlerini radiooýun edip, diňleýjilere ýetirmegiň nesibämde bolandygyna begenýärin. Ol ussatlaryň hersi özbaşyna bir uniwersitetdi» diýip, ol ýatlaýar. Umuman-a, halypalar bilen baglanyşykly gürrüň açylanda, ol hemişe: «Meniň halypam — halk» diýýär. Şeýle-de bolsa, ol esasy halypalarynyň biri hökmünde ýazyjy Arap Gurbanowy ýatlap: «Ol maňa işlemegi, redaktirlemegi öwretdi» diýýär.
Juma Ýazmyradowyň režissýorlyk etmeginde taýýarlanan, türkmen radiosynyň Altyn gaznasynda saklanylýan radiooýunlar barada «sany sanardan kän» diýen jümläni ulansagam, hiç kim geňirgenmese gerek. Häli-häzirlerem diňleýjilere yzygiderli ýetirilip gelinýän şol radiooýunlaryň hersi bilen baglanyşykly ýakymly ýatlamalary kalbynda göterip ýörendigini ussat halypa süýjümtik gussa bilen aýdýar...
Bir gezek Arap Gurbanow oňa ýüzlenip: «Radioda oýnamadyk keşbiň ýok. Munça bolanyna görä, Göroglynyň keşbinem bir janlandyryp gör. Sen oýnasaň, şonuň şowly çykjagyna men-ä ynanýan» diýýär. Şeýdip, Arap Gurbanowyň itergi bermegi netijesinde, türkmen diňleýjisiniň ýüreginden hemişelik orun alan «Gyratyň ogurlanyşy» atly radiooýun goýulýar. «Görogly» eposynyň «Kempir» şahasy esasynda goýlan «Gyratyň ogurlanyşy» atly radiooýnuň şowly çykmagynda Arap Gurbanowyň ýüregimde döreden ynamynyň orny gaty uludyr» diýip, Juma aga hemişe ýatlaýar.
Radionyň täsin dünýäsi bar. Onda göze görünmeýän gahrymanlar bilen ynsanlaryň ýüreklerine täsir edýän, ýyllar içre ömür sürýän keşpleri döredip bolýar. Ýöne şol keşpleriň, şolar ýaly «uzak ýaşaýan» radiooýunlaryň döremegi üçin ussatlaryň yhlaslarynyň birikmegi esasy zerurlyk bolup durýar. Juma Ýazmyradowyň döreden şeýle radiooýunlaryny agzanyňda-da, ussat ýazyjylaryň, artistleriň ençemesi bilen baglanyşykly ýatlamalaryň hatary düzülýär gidiberýär.
«Häk, sypandyr ol deýýus. Şolar ýala duşanyňda arkaýyn böwrüni garaldaýgyn, Ýazmyrat jan» diýýär. Olam: «Beki aga, Ýazmyrat meniň ejemiň adamsynyň ady, öz adym — Juma» diýip, ýazyjynyň ýene bir ýalňyşyny düzedip goýberýär. Beki aga muňa ýene-de heziller edinip gülýär. Ýöne şondan soňam Beki aga oňa hemişe «Ýazmyrat jan» diýip ýüzlener ekeni...
Hawa, segsen ýaşy arka atan ussat halypanyň kalby hyjuwdan, maksatdan doly. Onuň esasy maksatlarynyň biri-de bile işleşen halypalary bilen baglanyşykly täze-täze radiooýunlary goýmak.
— Hudaýa şükür, hormatly Prezidentimiz döretmäge, işlemäge ähli mümkinçilikleri açdy. Ajaýyp zamanamyzda ylhamyň joşup, ruhuň galkynýar. Şonuň üçin hem meniň Kerim Gurbannepesowyň, Mämmet Seýidowyň keşplerini döredesim gelýär — diýip, ussat halypa geljege ynamly bakýar.
«Tebigat diýen zat örän adalatly. Dünýäniň ýüzünde näçe adam bar bolsa, şonça-da zehin bar. Mugallymçylyk, lukmançylyk, çopançylyk, diplomatlyk, serkerdelik, şahyrlyk, artistlik... Garaz, her kimde haýsam bolsa bir zehin hökman bolaýmaly. Käbir adamda diňe bir zehin däl-de, ikisem, üçüsem bolup bilýär. Emma ilkinji nobatda, özüňde nähili zehiniň bardygyny duýmakda gep bar, irginsiz zähmetde gep bar. Juma Ýazmyradow bolsa öz zehininiň üstünden düşen adam, öz zehinini tapan adam, öz zandyna guýlan zehini saýlap bilen adam. Çeper söze bolan höwes, yhlas, diňe bir höwes-yhlasam däl-de, yşk Jumanyň gursagyna guýlan. Şol yşk bolsa ony ýene bir yşka — okan, söýen, bilen zadyny daşyna çykarmak, olary diňe öz baýlygyň däl-de, tutuş halkyň baýlygyna öwürmek yşkyna getirip bilipdir. Bu bolsa örän ullakan zat. Öz zehiniňi il-günüňe ýetirmek yşky, il-günüňi guwandyrmak yşky — Jumanyň zehinini kämilleşdiren güýçleriň iň gudratlysam şol bolsa gerek. Juma Ýazmyradowyň zehininiň şahandazlyk, dilewarlyk, şadyýanlyk bilen utgaşyp gitmegi onuň sungatyna üýtgeşik, tapylgysyz bezeg, özboluşly öwüşgin berýär. Juma Ýazmyradowyň iki 25-i gerşine atan gününde, eýýäm şonça ýaşandygyny heniz ullakan bir duýmaýan gününde, il-günüňem ol hakda bolup bilse, ýaňy 40 ýaşyň jeýhunydyr öýdýän döwründe iki ýigrimi bäşiň örän çyndygyny oňa habar berip, ony çuňňur ýüregimden gutlasym gelýär. Ýöne oňa ýene-de bir zady habar beresim gelýär. Kämillik araçägi hiç haçan gutarmaýar. Ol tükeniksiz, aňyrsy görünmeýän ýol».
Hawa, bu gutlag sözüniň aýdylaly bäri-de otuz ýyl geçipdir. Biz hem ýyllaryň ussat halypa diňe güýç-kuwwat, ylham-joşgun bagyş etmegini, täze-täze radiooýunlar bilen diňleýjileri begendirip durmagyny arzuw edýäris.
Uzyn süýümli halylary dogry saýlamak üçin nämä üns bermeli.
Üstki gatlagy 25-den başlap 100 millimetre çenli uzynlykly süýüm bilen örtülen halylar uzyn süýümli hasaplanylýar.  Şeýle halylar reňkine, öndürilişine we şekiline garamazdan elmydama özüne çekiji görnüşde bolýarlar. Muňa garamazdan, uzyn süýümli halylar, esasan, haýsydyr bir zolagy bölmek üçin peýdalanylýar. Sebäbi bu hili halylaryň tüýjümek süýümleri uly çäkli ýerleri örtmek üçin oňaýsyzdyr. Şonuň üçin-de agaç düşegi(poly) dolulygyna uzyn süýümli halylar bilen örtülen otaglara gabat gelmek örän seýrek ýagdaýdyr.
Tebigy ýa-da sintetiki süýüm?
Uzyn süýümli halylar tebigy(pagta, ýüň) we sintetiki (polipropilen, akril, poliester, neýlon) materiallardan taýýarlanylýar. Tebigy materiallar esasynda taýýarlanan süýümler hala kaşaň görnüş we uzak «ömür» bagyşlaýar. Sintetiki çig mallardan öndürilen süýümler bolsa hala ideg etmek işlerini ýeňilleşdirýär. Olar baha babatda elýeterli bolup, bezeg we reňk görnüşlerine baýdyr.
Dykyzlygyna üns beriň!
Halynyň aşaky özeni näçe dykyz boldugyça, onuň süýümleri şonça-da berkdir. Şeýle süýümli halylar size uzak hyzmat eder. Munuň sebäbi halynyň zaýalanmaga we görnüşi üýtgetmäge durnuklylygyndan ybaratdyr. Halylaryň aşaky özeniniň ýelimlenmegi hem olaryň «ömrüniň» uzak bolmagyna täsir edýär.
Has agyryny saýlaň!
Ähli haly önümleriniň hili dykyzlyga, şeýle hem oňaýlylyga täsir edýän birnäçe başga aýratynlyklara baglydyr. Halynyň agyrlygy onuň eplenen ýa-da düýrlenen ýagdaýynda ýazgynlygyny saklamagyna ýardam berer. Şeýle halylar typanjak ýerde hem başga tarapa süýşmeýär.
Umuman, halylary olaryň otagda ýerleşjek ýerine görä saýlamaly. Meselem: aşhana uzyn süýümli halylara laýyk ýer däldir. Ýatylýan otag bolsa onuň tüýs gelişjek ýeridir. Öýüň girelge zalyna hem gysga süýümli haly önümlerini ýazmak maksadalaýykdyr. Myhman otagynyň islendik öýüň «ýüzüdigi» sebäpli oňa iň owadan halylar mynasypdyr.
Halylaryň şu we beýleki görnüşlerini paýtagtymyzda ýerleşýän «Arzuw haly» dükanyndan satyn almak bolar. Bu ýerde sintetiki we ýüpek halylaryň giň toplumy alyjylara ýetirilýär. Öý üçin zerur haly önümlerini saýlamaga dükanyň hünärmenleri uly ýardam bererler. Şunda hünärmenler haly önümleriniň öýüň haýsy bölegine niýetlenip satyn alynýandygyny nazara alarlar. «Arzuw haly» dükanynda öňdebaryjy türk we eýran kärhanalarynda öndürilen halylar hem müşderilere hödürlenilýär. Olaryň meşhurlygy dünýä ýaýrandyr. Şeýle hem dükanda ýurdumyzyň «Abadan haly» haly öndüriji kärhanasynyň önümleri bar.
Dükan satyn alnan harytlary Türkmenistanyň islendik çägine eltip bermek hyzmatyny mugt ýerine ýetirýär.
Uzyn süýümli halylary saýlamak üçin maslahatlar.
Biziň ählimiz otagda oňaýly hem owadan gurşawy döredýändigi üçin haly önümlerini halaýarys. Şeýle-de bolsa otaga ýörite bezeg bermek üçin haly saýlamak kesgitli bilimi we tejribäni talap edýär.  Iň esasysy hem diňe daşky görnüş taýdan göze gelüwli däl-de, eýsem öý eýesine uzak wagtlap hyzmat etjek halylary saýlamagy başarmalydyr.
Şonuň üçin-de haly saýlanylanda, onuň süýümleriniň uzynlygyna, gurluşyna we öýüň haýsy künjegine ýazyljakdygyna üns bermelidir. Süýümi näçe uzyn boldugyça, halynyň ýakymlylygy we ýumşaklygy artýar. Emma munuň bir oňaýsyz tarapy bardyr. Şeýle halylar çalt gurluşyny ýitirýärler. Olara ideg etmek-de kyndyr. Şunuň bilen baglylykda, dürli otaglara laýyk haly önümlerini saýlamak hakynda şu makalada gürrüň bermegi makul bildik.
Ýokary hilli halylary saýlamakda olaryň süýümleriniň ýygylygyna üns beriň. Olaryň ýygylygy näçe gür boldugyça, berkligi artýar. Şonuň üçin-de süýümleri gür ýerleşen halylary girim-çykymyň iň köp ýerlerine — girelge, aşhana ýa-da myhman otaglaryna ýazmak üçin saýlap bilersiňiz. Olary gysga süýümli we asla süýümsiz halylar bilen sazlaşdyryp bolar. Şeýle halylar köp öý goşlary ýerleşýän otaga hem laýykdyr.
Girim-çykymyň az bolýan otaglaryna has uzyn süýümli ýumşak halylary ýazyp bilersiňiz. Olara çaganyň hem-de ulularyň ýatylýan otaglary degişlidir. Öýüň bu otaglarynda uzyn süýümli halylar has ýakymly gurşawy döreder.
Ýumşak haly önümleriniň psihologik taýdan rahatlandyryjy häsiýete eýedigi sebäpli, olary dynç alynýan otaga ýazmak bolar.
Arzuw haly dükanynda milli we daşary ýurt haly önümleri satylýar. Bu ýerdäki haly harytlary reňki, ölçegi, görnüşi we niýetlenilişi taýdan köpdürlüdir.
Arzuw haly kärhanasy tarapyndan alyjylara hödürlenilýän haly önümleri bilen @arzuwhaly_ Instagram salgysy arkaly tanşyp bilersiňiz. Alyjylarа ýokary derejede hyzmatlary ýerine ýetirmek maksady bilen bu dükanyň işgärleri halylaryň ýerleşdiriljek ýerlerini ölçemek we satyn alnan harytlary eltip bermek hyzmatyny mugt amala aşyrýarlar.
Arzuw haly 2008-nji ýyldan bäri hereket edip, bu döwür içinde ol özüni uly isleg bildirilýän haly önümlerini getirýän kärhana hökmünde tanatdy.
V Aziýa oýunlarynyň alawy 7-nji sentýabrda «Galkynyş» gaz käninde ýakylar.
Türkmenistanda Ýapyk binalarda we söweş sungaty boýunça V Aziýa oýunlarynyň başlanmagyna 10 gün galmagy mynasybetli baýramçylyk çäreleri geçiriler. Bu baradaky meselä hökümetiň mejlisinde garaldy.
Mejlisde hormatly Prezidentimiz Gurbanguly Berdimuhamedowyň aýdyşy ýaly, 7-nji sentýabrda, ýagny V Aziýa oýunlarynyň başlanmagyna 10 gün galanda bu möhüm waka bagyşlanan ýene-de ençeme çäreleri geçirmelidigini belledi. Şol gün «Galkynyş» gaz käninde Aziadanyň mukaddes ody ýakylar we Aşgabada, V Aziýa oýunlarynyň dabaraly açylyşyna getiriler.
Şol gün irden Aziýa oýunlaryna gatnaşjak türgenler bilen duşuşyp, olara bu ýaryşlarda üstünlikleri arzuw etmek maksat edinilýär.
Şol ýerde Ginnesiň rekordlar kitabynyň wekilleri tarapyndan Olimpiýa stadionynyň münberini bezeýän, dünýäde atyň iň uly binagärlik nyşany hökmünde ykrar edilen ahalteke bedewiniň çeper keşbiniň hem-de paýtagtymyzyň Olimpiýa şäherçesindäki sportuň suw görnüşleri merkeziniň bu Kitaba girizilendigi hakyndaky güwänamalaryň gowşurylmagy göz öňünde tutulýar.
V Aziýa oýunlarynyň başlanmagyna 50 gün galmagy mynasybetli Pekinde metbugat duşuşygy geçirildi.
Hytaý Halk Respublikasynyň paýtagtynda Ýapyk binalarda we söweş sungaty boýunça V Aziýa oýunlarynyň başlanmagyna 50 gün galmagy mynasybetli metbugat duşuşygy geçirildi. Ol Türkmenistanyň HHR-däki ilçihanasy tarapyndan guraldy. Çärä Hytaýyň esasy habar beriş serişdeleriniň, şol sanda “SSTW russkiý” Halkara teleýaýlymynyň, Hytaýyň Halkara radiosynyň, gündelik çykýan Halk gazetiniň (“Ženmin žibao onlaýn”), “Sinhua” habarlar agentliginiň, “Hytaý” žurnalynyň, “Lukwi” (Lookwee), “Witwa” (VITVO) neşirleriniň, HHR-de işleýän diplomatik wekilhanalaryň metbugat gulluklarynyň işgärleri, jemgyýetçilik guramalarynyň wekilleri, şeýle hem Pekiniň ýokary okuw mekdeplerinde bilim alýan türkmen talyplary gatnaşdylar.
Çykyş edenler V Aziýa oýunlarynyň ähmiýeti barada aýtmak bilen, Türkmenistanyň daşary syýasat ugrunda parahatçylyk döredijilik we Bitaraplyk ýörelgelerine eýerip, ynsanperwer hyzmatdaşlygyny, şol sanda sport ulgamyndaky gatnaşyklary netijeli diplomatik gurallaryň biri hasaplaýandygyny bellediler. Ýurdumyzda iri halkara ýaryşlarynyň geçirilmegi şunuň ýaly çäreleriň guralmagynda tejribe toplamaga ýardam berýär. Mundan başga-da, munuň özi mili ýygyndy toparlarymyzy dünýä çempionatlaryna hem-de Olimpiýa oýunlarynda taýýarlamak üçin ajaýyp mümkinçiligi döreder.
Çykyş edenler hytaý žurnalistleriniň oýunlaryň maglumat üpjünçiligi baradaky sowallaryna jogap bermek bilen, Olimpiýa şäherjiginde Metbugat merkeziniň, Halkara alyp görkeziliş merkeziniň bina edilendigini habar berdiler. Desgalaryň her birinde ýaryşlaryň geçirilişi baradaky maglumatlaryň dessin hem-de hakyky wagt tertibinde ýaýlymlara bermek üçin ähli zerur şertler döredildi. Metbugat duşuşygyna gatnaşyjylar türgenleriň we türkmen paýtagtynyň myhmanlarynyň, şol sanda HHR-den geljek myhmanlaryň Ýapyk binalarda we söweş sungaty boýunça V Aziýa oýunlaryny geçirijiler tarapyndan döredilen şertlere mynasyp baha berjekdiklerine ynam bildirdiler.
Metbugat duşuşygynyň çäklerinde “Aşgabat 2017” oýunlaryna taýýarlyk görlüşiniň barşy barada wideoşekiller görkezildi. Bu çärä gatnaşyjylar şeýle hem Türkmenistanda köpçülikleýin bedenterbiýäniň we sport hereketiniň ösdürilişi hakynda gürrüň berýän fotosuratlaryň sergisi, şeýle hem ýörite neşir edilen surat toplumlary we öňde boljak ýaryşlar baradaky maglumatlar bilen tanyşdylar.
VISA we “Master Card” töleg kartlaryny  howpsuz ulanmak boýunça maslahatlar.
Täze plastik karty alan badyňyza kartyň arka tarapynda gol çekilýän ýere goluňyzy çekiň;
Kartyň belgisini we bankyň müşderilere hyzmat ediş gullugynyň telefon belgisini özüňize göçürip alyň – bu maglumat kartyňyz ýiten, ogurlanan ýa-da bankomatda galan mahaly size zerur bolar;
Kartyňyzda bolup geçýän ähli amallardan habarly bolmak üçin mümkin bolan ähli habar beriji hyzmatlary (SMS habar, Email habar we ş.m.) birikdiriň;
PIN-kody ýazman ýatda saklajak boluň. Eger PIN-kody ýazan ýagdaýyňyzda, ýazgyňyz howpsuz ýerde saklanylýandygyna göz ýetiriň. PIN-kody kartyň ýüzüne ýazmaly däl;
Hiç haçan hiç kime öz PIN-koduňyzy aýtmaň, şol sanda bankyň wekillerine, söwda nokatlardaky kassirlere we ş.m. PIN-kody diňe kartyň eýesiniň özi bilmeli;
Kartyňyz ýiten, ogurlanan ýa-da bankomatda galan bolsa, dessine öz bankyňyza habar berip, karty wagtlaýyn blokirletmeli;
Kartyňyzyň üsti bilen islendik amal geçirilýän wagty (töleg etmek, bankomatdan pul almak) mümkin boldugyndan kartyňyzdan gözüňizi aýyrmaň;
Kartyňyz arkaly töleg edilenden soň, size öz kartyňyzy gaýtaryp berendiklerine göz ýetiriň;
Kart arkaly satyn alynan islendik zadyň çegine gol çekmezden öň, hemişe çekdäki jemi bahanyň satyn alynan zadyň jemi bahasy bilen deňligini barlaň. Kart arkaly söwda eden we bankomatdan alan pullaryňyzyň ähli çekleriniň nusgalaryny alyp goýmagy endik ediň;
Hasabyňyz boýunça göçürmäňizi barlap duruň, esasan hem syýahatdan gelen mahalyňyz. Satyn alan zatlaryňyz üçin kart arkaly eden tölegleriňizi özüňizde bar bolan çekler bilen deňeşdiriň. Nätanyş amallar ýa-da siz tarapyndan edilmedik amallaryň bardygyny ýa ýokdugyny anyklamak üçin hasabyňyz boýunça göçürmäňizi barlaň;
Syýahata gideniňizde bankomatdan pul almak zerurlygy ýüze çyksa, bankomatyň ynamdarmy ýa-da däldigine göz ýetiriň, onuň ýüzünde degişli bankynyň adynyň ýazylýandygyna, köpçülik tarapyndan ulanylyp ýörendigine göz ýetiriň. Eger bankomaty şübheli görseňiz, onda şol bankomatdan pul almaň;
Internetde söwda etmek (haryt ýa-da hyzmat üçin töleg) isleseňiz, diňe ynamdar, meşhur saýtlaryndan ediň. Meselem: “Ebay”, “Aliexpress” we ş.m. Şu ýerde, esasan hem internet saýtynyň adynyň dogry ýazylyşyna üns beriň! Internet kezzapçylaryň köpüsi meşhur internet dükanlaryň atlarynyň birje harpyny üýtgedip, saýtyň içini edil şoňa meňzeş edip, adamlardan aldaw ýoly bilen pullaryny alýarlar;
Internet saýtynda söwda edeniňizde tölegi özüňize degişli kompýuter ýa-da telefondan ediň. Nätänyş kompýuterden töleg etmäň, sebäbi siziň girizen şahsy maglumatlaryňyz keseki kompýuteriň ýadynda saklanyp biliner;
Internet saýtynda söwda üçin töleg edeniňizden soň, kompýuteriň (telefonyň) brauzerindäki “cookie”-leri arassalaň. “Cookie” – ähli brauzerlerde bar bolup, saýtdaky girizilen maglumatlary ýadynda saklaýar;
Kartyňyzy diňe özüňiz ulanyň, keseki adamlara, hat-da ýakyn garyndaşlaryňyza hem kartyňyzy bermäň. Sebäbi kart arkaly edilen ähli amallar boýunça özüňiz jogapkärçilik çekersiňiz.
Eger-de sizde sorag ýa-da mesele çyksa onda siz öz hyzmat alýan bankyňyza ýüz tutyp bileriňiz.
Internetde gorag we howpsuzlyk barada mydama täzelikleri yzarlaň, başga soraglaryňyz bar bolsa bize hat ýazyň.
VPN barada bilmeli maglumatlaryňyz.
VPN (Virtual Private Network) – iňlis dilinden terjime edilende “Wirtual şahsy tor” diýmegi aňladýar. Sözüň doly manysynda, ýapyk, ýagny açyk bolmadyk, goragly tor diýilmegidir.
VPN-ler nirelerde ulanylýar?
Adatça VPN torlary tejribede bir edara-kärhananyň beýleki edara-kärhanalar bilen, şahamçalary bilen, ýa-da ulanyjy bilen belli serweriň arasyndaky tory şifrlemek, goragly etmek üçin ulanylýar.
VPN tory aslynda goragly tor ýasaýar we içindäki alyş-çalyş edilýän maglumatlary şifrleýär. Belläp geçişimiz ýaly, maglumat howpsuzlygyny üpjün etmek maksady bilen, esasan hem korporatiw torlarda ulanylýar.
VPN-leri ulanmak ygtybarlymy?
Eger korporatiw torda maglumat howpsuzlygyny üpjün etmek maksady bilen ulanylsa we sazlamalar özüňiz tarapyndan (özüňize aýan, düşünikli) edilen bolsa, onda ygtybarly.
Eger näbelli ýa-da mugt VPN-ler ulanylsa – ygtybarly hasaplanmaýar. Sebäbi, siziň ähli maglumatlaryňyz üçünji şahslara aýan bolup biler.
Ähli giren web-saýtlaryňyz;
Gyzyklanýan maglumatlaryňyz;
Töleg, kart maglumatlaryňyz;
IP salgyňyz.
Mundan başga-da, ýaňy ýakynda internet habarlarynda mugt VPN-leri alyp ulanýanlaryň şahsy maglumatlary, suratlary we ş.m. hakerler tarapyndan dürli internet saýtlarynda paýlaşylandygy barada aýdyldy. Bular barada internetde içgin okap bilersiňiz.
Şol sebäpden, maglumat howpsuzlygyny berjaý etmegiňiz, programma üpjünçilikleri we tehnologiýalary ylmy çemeleşmeler esasynda ulanmagyňyz maslahat berilýär.
Wagtlaýyn zähmete ukypsyzlyk boýunça döwlet kömek pullary kime we haýsy ýagdaýda berilýär? (dowamy).
Wagtlaýyn zähmete ukypsyzlyk boýunça döwlet kömek pullary kime we haýsy ýagdaýda berilýär?
Waglaýyn zähmete ukypsyzlyk boýunça döwlet kömek pullarynyň möçberi nähili görnüşde hasaplanylýar?
Waglaýyn zähmete ukypsyzlyk boýunça döwlet kömek pullarynyň möçberi Türkmenistanyň Zähmet kodeksiniň 131-nji maddasynda göz öňünde tutulan tertipde hasaplanan orta aýlyk we orta günlük zähmet hakynyň we  wagtlaýyn zähmete ukypsyzlyk döwrüniň kalendar/senenama günlerindäki dowamlylygy esasynda hasaplanylýar.
Orta aýlyk zähmet hakynyň hasaby çykarylanda döwlet pensiýa ätiýaçlandyrmasyna gatanjy boýunça hasaplanýan zähmet haklarynyň ähli görnüşi şol sanda utgaşdyrma boýunça işi üçin zähmet hakyndan başga zähmet rugsadynyň töleg jemi, şeýle-de zähmet töleginiň hereket edýän ulgamy tarapyndan şertlendirilmedik tölegler hem göz öňünde tutulýar.
Orta günlük zähmet haky orta aýlyk zähmet hakynyň 29,7-ä bölmeklik bilen hasaby çykarylýar.
Döwlet kömek pullarynyň hasaplanmasy işgärleriň iş ýagdaýyna zyýan ýetirmeýän bolsa, wagtlaýyn zähmete ukypsyz bolmagyndan öňki gelýän aýyň işiň soňky iki senenama aýynyň orta aý we orta günlük zähmet hakynyň esasynda amala aşyrylyp bilner.
Ýyllyk iş netijesi boýunça maddy sylag zähmet hakynyň orta aýlyk möçberinde göz öňünde tutulýar, şol döwrüň (kwartal, ýyl) aýlaryň sanyna onuň umumy jemine bölmek bilen kesgitlenilýär.
Zähmet haky alynýan döwründe işgär grafika boýunça käbir günleri işlemedik bolsa, her aýlaryň sylagynyň orta aýlyk jemi işlenilen döwre  deň ölçegde göz öňünde tutulýar.
Döwlet kömek pullarynyň möçberiniň hasaplanmagy üçin kabul edilýän işgäriň öň kesellän döwründe wagtlaýyn zähmete ukypsyzlyk boýunça döwlet kömek pullaryny eýýäm alan ýa-da zähmet hakynyň  saklanmasyz zähmet rugsadynda bolan bolsa ýa-da beýleki ýagdaýlar bar bolsa, waglaýyn zähmete ukypsyzlyk boýunça döwlet kömek pullary işçä hakykatda hasabyna goşulan zähmet hakyndan we bu döwüriň dowamynda hakykatda işlän wagtyna ugurlanyp bellenen tertipde hasaplanylýar.
Eger işçiniň döwlet kömek pulunyň möçberini hasaplamak üçin kabul edilýän döwürde işlenilen aýlar bolmadyk ýagdaýynda we zähmet haky hasabyna geçirilmedik bolsa (uzak wagtly zähmete ukypsyzlyk, işsiz durmaklyk sebäpli zähmet haky saklanmazdan zähmet rugsady we ş.m.), wagtlaýyn zähmete ukypsyzlyk döwlet kömek puly bellenen wezipe zähmet hakynyň hasabyndan zähmete ukypsyzlyk hakyny getiren gününe hasaplanylýar.
Başga ýagdaýlarda (zähmete potratlaýyn hak töleme we beýlekiler) aýlyk döwlet kömek puly Türkmenistanyň Prezidentiniň kararlary tarapyndan kesgitlenen kiçi zähmet hakyndan pes bolmaly däldir.
Gaýtadan kabul eden ýa-da özüniň zähmet işini togtadan şahslar üçin, şeýle-de çaga seretmek boýunça zähmet rugsadyna çykan we döwlet kömek puluny hasaplamak üçin göz öňünde tutulan wagt işlän işçiler üçin hem wagtlaýyn zähmete ukypsyzlyk boýunça döwlet kömek pullarynyň hasaby meňzeş tertipde alnyp barylýar.
Wagtlaýyn usulda işini ýerine ýetirýän işçiniň wagtlaýyn zähmete ukypsyzlyk boýunça döwlet kömek pulunyň hasabynyň çykarylmagynda sagatlyk orta zähmet hakynyň (orta sagatlyk zähmet haky) hasaby ýüze çykarylýar.  Orta sagatlyk zähmet haky zähmete ukypsyz bolan aýyndan öňki döwürde döwlet kömek pullarynyň hasabyny çykarmak üçin kabul edilen döwürde hakykatda işlän, ýöne bellenen wahta dowamlylygyndan geçmezden ähli sagatlary üçin zähmet hakynyň umumy jeminiň bu sagatlaryň sanyna bölmeklik bilen kesgitlenilýär. Döwlet kömek pulunyň möçberiniň hasap çykarmasy işçiniň orta sagat zähmet hakynyň we wahtada iş grafigi boýunça iş sagatlarynda wagtlaýyn zähmete ukypsyz döwrüniň dowamlylygynda amala aşyrylýar.
Wagtlaýyn zähmete ukypsyzlyk boýunça döwlet kömek puluny almak üçin nirä ýüz tutmaly?
1. Wagtlaýyn zähmete ukypsyzlyk döwlet kömek pullary raýatlaryň esasy iş (gulluk) ýerinden tölenilýär.
2. Daşary ýurt döwletiň bejeriş edarasy tarapyndan berlen zähmete ukypsyzlyk  hatynyň esasynda Türkmenistanyň saglygy goraýyş edaralarynyň bellenen haty tassyklamagynda (çalyşmagynda) berilýär.
Kanuna garşy hereketler edilen ýagdaýynda;
Öz saglygyna ýa-da hossarlygyndaky şahslara bilkastlaýyn zyýan ýetiren ýagdaýynda;
Alkogol, narkotiki ýagdaýda ýa-da toksiki serhoşluk ýagdaýynda.
Wagtyňy we puluňy ýitirmezden gozgalmaýan emläk gullugyny nähili saýlamaly?
Gozgalmaýan emläk gullugy – bu satyjy bilen satyn alyjy arasynda araçylyk edýän gozgalmaýan emläk bazaryndaky ýöriteleşdirilen täjirçilik guramasydyr.
1.    Puluň öňünden tölenmegi. Esasy ýatdan çykarmaly däl dügünleriň biri öý eýesi ýa-da kärendeçi öňünden pul tölemeli däl. Hyzmatlar üçin tölegler öňünden däl-de gullugyň müşderiniň öňündäki borçlary doly ýerine ýetireninden soň tölenýär.
2.    Şertnama girmeýän gatnaşyklar ýa-da nädogry şertnamalar. Gatnaşyklar şertnama bilen baglanyşylmadyk bolsa ýa-da baglanyşylan şertnamada müşderiniň hukuklary we borçlary görkezilmedik bolsa olaryň kanuny täsiri ýokdur.
3.    Synag teklipleri. Kärendeçiler we öý eýeleri özbaşdak emläk gözlänlerinde “çeňňek” bildirişleri bilen ýüzbe-ýüz bolýarlar. Bu bildirişlerde özüne çekiji görülip eşidilmedik arzan bahalar görkezilýär ýa-da düýbünden ideal kärendeçiler hödürlenýär. Teklibiň özüne çekijiligi we arzanlygy diňe aldawdyr. Bu bildirişler adatça birmeňzeş bolup, özüne ünsi çekmek isleýän hususy kärendeçiler ýa-da kiçi kompaniýalar tarapyndan düzülýär. Ondan görkezilýän kärende nyrhlary, köplenç,  bazar bahasyndan 60-7-% pes bolýar. Şonuň üçin pes bahalara özüňi aldyrmaly däl.
Hilegär riolterleriň hilelerine aldanmazlyk üçin resminamalary oňat öwrenmeli.
4.    Nädogry resminamalar. Gozgalmaýan emläk gullugynyň habar bermegine görä, öýi kärendesine almak ýa-da bermek kararyna gelen raýatyň ýüzbe-ýüz bolup biläýjek meselesi zerur bolan resminamalary başarnykly öwrenip bilmezlik bolup durýar. Şertnama baglaşylanda, emlägiň eýesi emläk üçin pasport we asyl nusgaly resminamalary görkezmeli.
Şeýlelikde jemläp aýdanymyzda gozgalmaýan emläk bilen baglanyşykly meseleleriň çözgüdi gaty çylşyrymly proses bolup durýar. Gozgalmaýan emläk hünärmenleri bu soraglara çalt we başarnykly çözmäge kömek edýärler. Hünärmenlere ynanmak bilen, özüňizi kanuny taýdan gaplyklardan gorap şeýle-de wagtyňyzy tygşytlap bilersiňiz. Diňe siziň saýlan gullugyňyz siziň maliýe ýagdaýyňyzy we saglygyňyzy gorar.
Watikanyň muzeýleri: täsin faktlar, seýrek duş gelýän eserler we Sikstin kapellasy.
Gadymy ýadygärlikleri özünde jemleýän Rime syýahat edýän her bir adamyň Watikana, onuň muzeýlerine hem-de Petriň ybadathanasyna aýlanyp görmezligi mümkin däldir. Bu ýerde Rim papalary tarapyndan asyrlar boýy toplanan gymmatly eserler — geçmişiň beýik ussatlarynyň döreden eserleri, gadymy golýazmalar, dini we dünýewi ýygyndylar, köp sanly suratlar, nakgaşlyk hem-de heýkeltaraşlyk eserleri, şeýle-de birgiden sungat gymmatlyklary saklanýar.
Watikanyň muzeýleri (Musei Vaticani) — bu kiçi döwletiň çäginde ýerleşýän bitewi bir ýadygärlikler toplumy. Bu ýer dünýä ýüzünde iň gelim-gidimli ýerleriň hatarynda bäşinji ýerde, Italiýada bolsa birinji orunda durýar.
Watikanyň muzeýleriniň ýüze çykmagynyň taryhy — 1506-njy ýylda papa Ýuliý II Mikelanjelo Buonarrotiniň we Juliano da Sangalonyň maslahaty bilen Eskwilin düzlügindäki üzümliklerden tapylan «Laokoon we ogullary» atly mermer heýkeliniň göçürme nusgasyny satyn alypdyr we Belwederiň bir ýerinde köpçüligiň tomaşa etmegi üçin ýerleşdiripdir. Olar bolsa sungaty söýüjiler jemgyýeti üçin 1771-nji ýylda açyldy.
Watikanyň muzeýleriniň gurluşy. Muzeýler toplumy Apostol, Belweder, Innokentiý VII, Nikolaý V ýaly biri-biri bilen baglanyşykly bolan Watikan köşklerinde ýerleşýär. Bu ýerde 54 sany galereýa bar. Aşaky gatda Grigorýan Müsür muzeýi (9 zal); Kýaramonti muzeýi — 60 bölümden ybarat bolan gadymy heýkeltaraşlyk galereýasy; Pio-Klementino muzeýi (8 zal); Borjiýa apartamenti (5 zal); Sikstin kapellasy; Hristian muzeýi (Museo Sacro); Pinakoteka muzeýleri ýerleşýär.
Ýokarky gatda bolsa Grigorýan etrusk muzeýi (18 zal); Kandelýabrlaryň we Gobelýenleriň galereýalary; Immakolata zaly — allegoriki sahnaly freskler; Rafaýeliň diwarlary — Rafaýel tarapyndan boýalan 4 otag bardyr. Ýerzeminde hem filateliý, numizmatika we etnologiýa muzeýleri, şeýle hem paýtun pawilýony ýerleşýär.
Watikan muzeýleriniň eksponatlarynyň köplügi sebäpli, bu ýere bir günde däl, hatda bir hepdede hem doly aýlanyp çykmak mümkin däldir. Muzeýleriň iň ajaýyp «göwherleri» hökmünde şulary belläp geçmek bolar: Bramante basgançaklary, Pinakoteka, Rafaýeliň «Öwrülme» suraty, Sosna gozasynyň howlusy, Rotond zaly we porfir pyýalasy, Gobelenler galereýasy, Mikelanjelonyň «Gorkuly höküm» freskasy, Sikstin kapellasynyň üçegi we başgalar.
Mysal üçin, häzirki zaman Bramante basgançagy ikileýin spiral görnüşli DNK molekulasyny alamatlandyrýan daşky görnüşi sebäpli muzeýleriň çäginde iň köp surata düşürilen ajaýyplyklaryň birine öwrüldi.
Mundan başga-da, muzeýlere 1931-nji ýylda goşulan soňky gymmatlyklaryň biri bolan Pinakoteka 1790-njy ýylda Rim papasy Piý VI tarapyndan esaslandyryldy. 18 zaldan ybarat bolan bu ýerde siz orta asyrlardan başlap XIX asyra çenli dürli döwürleriň ussatlary tarapyndan ýerine ýetirilen takmynan 460 töweregi suraty görüp bilersiňiz. Olaryň esasy merkezinde bolsa Rafaýeliň aradan çykmazynyň öň ýanlary çeken «Öwrülme» atly soňky eseri durýar.
Onda Isa Mesihiň iki adam hökmündäki keşbi we ylahylyk tebigaty şekillendirilýär.
Şekiliň ýokarky ýarty böleginde Isanyň we pygamberler Ylýasyň hem-de Musanyň asuda görnüşi, aşaky böleginde bolsa garaňky, ýer tebigatynyň tapawutly taraplary janlandyrylýar. Sag tarapda bolsa syrkaw oglan şekillendirilýär.
Onuň ene-atasynyň şypanyň gudratyna garaşyp doňup galan elleri suratyň ýokarsyny we aşagyny baglanyşdyrýar.
Sosna gozasynyň howlusy Belweder köşgüniň golaýynda gurlan takmynan 4 metr beýiklikdäki gozanyň ady bilen baglanyşykly. Bu äpet goza miladydan öňki I asyrda döredilip, bürünçden guýulypdyr. Onuň gyrasynda hem bürünçden ýasalan iki sany tawus ýerleşdirilen.
Rotonda zaly hem otagyň Panteon nusgasynda ýasalan gümmezi bilen muzeýlere gelýän jahankeşdelerde aýratyn täsir galdyrýar. II asyra degişli bolan bu polda ajaýyp kiçijik mozaikalar we sowadylan lawadan ýasalan 12 metrlik porfirli pyýala bar.
Gobelenler galereýasy — diwarlaryň ýokarysynda ýerleşýän barelýefler bilen syýahatçylary haýrana goýýar. Diwarlardaky gobelenleri ýasamak üçin birnäçe ýyllar gerek bolupdyr. Flandriýadan we Belgiýadan bolan iň ökde dokmaçylar olary ýüňden, ýüpekden, şeýle-de altyn we kümüş sapaklardan dokapdyrlar.
«Isanyň direlişi» gobeleniniň iň täsin aýratynlygyny bilýärsiňizmi? Bu şekile näçe ýakynlaşdygyňyzça onuň gözlerine ünslülik bilen seretseňiz ýa-da onuň deňinden geçseňiz-de Isa Mesihiň gözlerine baksaňyz onuň size tarap seredýändigini duýarsyňyz. Bu bir nakgaşlykda «hereketli perspektiwanyň» ajaýyp mysalydyr, ony şeýle-de Leonardo da Winçiniň «Mona Lisa» suratynda hem görüp bolar.
Meşhur Sikstin kapellasynda hem siz Galkynyş döwrüniň Sandro Bottiçelli, Domeniko Girlandaýo, Kozimo Rasseli ýaly meşhur suratkeşleriniň ajaýyp freskleri hem-de suratlary bilen tanşyp bilersiňiz.
Mikelanjelonyň 4 ýylyň dowamynda döreden «Gorkuly höküm» atly uly göwrümli freskasyndan-ha asla gözüňi aýrar ýaly däl. Eserde ähli diwary Mesihiň, Merýemiň, uçýan perişdeleriň, Apokalipsis perişdeleriniň, dogruçyllaryň jennete we günäkärleriň dowzaha düşmeginiň şekilleri tutýar.
Sikstin kapellasynyň içinde gepleşmek düýbünden gadagan bolandygy üçin ýolbeletler bu ýere girilmezinden öň syýahatçylara ähli görjek zatlary barada gürrüň berýärler.
Bu ýerdäki ähli muzeýleri ýekänme-ýekän öwrenip çykmak üçin Rim şäherine her gezek gelnende 3-4 sagatlyk wagt aýyrmak zerurdyr;
Her aýyň ahyrky ýekşenbe güni hem-de 27-nji sentýabrda — Bütindünýä syýahatçylyk gününde Watikan muzeýlerine tölegsiz gezelenç edip bolýar;
Muzeýiň girelgesinde audio ýolgörkeziji satylýar. Onda 200 töweregi audioýazgy bolup, muzeýlerdäki gymmatlyklar barada gürrüň berilýär;
Watikan muzeýleriniň resmi saýty arkaly bu ýerdäki muzeýleriň ählisine wirtual görnüşde tölegsiz syýahat edip bolýar;
Muzeýleriň zallarynda gezmek birtaraplaýyn hereket boýunça ýola goýlandyr;
Watikan muzeýlerinde kiçi ýadygärlikleriň we kitaplaryň dükanlary, birnäçe sany kafe, şeýle-de ýollamalar we papalyk döwletiň aýratynlyklary satylýan Watikan poçta bölümi bar.
Web saýt nähili işleýär? Haýsy maksatlarda ulanylýar? .
Geçen makalamyzda web saýt bilen bagly käbir adalgalary düşündiripdik. Bu makalamyzda web saýtyň işleýiş çyzgysyny paýlaşyp, haýsy maksatlarda gerek, ony taýýarlamak (döretmek) üçin haýsy ädimleri ýerine ýetirmek zerur ýaly temalar barada gürrüň ederis.
ISP (Internet Service Provider) – internet hyzmatyny beriji edara. Meselem: “Türkmentelekom” DEAK, AŞTU we ş.m.
DNS serweri (Domain Name Server) – IP salgylaryny ada, ýazga, ýagny tekst görnüşine öwürýän serwer. Meselem,www.turkmenportal.comdomen adyny haýsy IP salgysy boýunça tapmalydygyny özünde saklaýar.
Ulanyjy kompýuterinde web brauzeri açýar;
Web brauzerde saýtyň adyny (saýtyň domen adyny) ýazýar, meselem: www.turkmenportal.com;
Ulanyjynyň kompýuterinden şol web saýta internet arkaly HTTP ýa-da HTTPS porty boýunça ýüzlenme gidýär;
Ýüzlenme ISP-ne baryp gowuşýar we ISP saýtyň adyny nireden gözlemeli diýip DNS serwere ýüzlenýär;
DNS serweri saýtyň adyny tapýar we oňa, ýagny web saýtyň duran serwerine (web serwer) ulanyjynyň HTTP/HTTPS ýüzlenmelerini iberýär;
Web serwer işjeň bolsa we ulanyjynyň ýüzlenmesini üstünlikli kabul eden bolsa, yzyna, ýagny ISP-ne ulanyjynyň HTTP/HTTPS ýüzlenmesiniň jogabyny gaýtarýar.
ISP ulanyjynyň web brauzerine üstünlikli jogaby iberýär we netijede web saýt açylýar.
Web saýt nämedigine we nähili işleýändigine düşündik, indi bolsa onuň näme üçin gerekdigini we nähili görnüşlere bölünýändigini agzap geçeliň.
Häzirki zaman tehnologiýalaryň ösmegi netijesinde, internet ulgamy hem günsaýyn ösýär. Adamlar internetden şu maksatlar bilen peýdalanýar: maglumat almak we gözlemek, ylym-bilimlerini artdyrmak, habarlar we makalalary okamak, howa maglumatyny görmek, söwda etmek, garyndaş we dostlary bilen habarlaşmak we ş.m. Şu aýdylanlara laýyklykda, web saýtlar hem özara dürli ugurlara bölünýär: habarlar web saýtlary, gözleg web saýtlary, ylym-bilim web saýtlary, saglyk-lukmançylyk web saýtlary, howa maglumaty web saýtlary, mahabat web saýtlary, şahsy web saýtlar, edara-kärhanalaryň web saýtlary, telekeçileriň we dükanlaryň web saýtlary we ş.m.
Web saýt internetdäki siziň ýüzüňiz diýip geçen makalamyzda aýdyp geçipdik. Meselem, aýdaly siziň dükanyňyz bar we dükanyňyzda dürli harytlary satýarsyňyz. Dükanyňyzyň has hem gowy tanalmagy, harytlary müşderilere ýakynlaşdyrmak we häzirki zaman tehnologiýalar bilen aýakdaş gitmeklik üçin dükanyňyzyň web saýtyny döretseňiz hem-de onda ähli harytlaryňyzy ýerleşdirip internet arkaly söwda etseňiz girdejiňiz has hem artar. Web saýt diňe siziň özüňize däl, eýsem web saýta girýän ulanyjylara hem peýdaly. Meselem, gije biri ýaramasa we derman gerek bolsa, ulanyjy islendik dermanhananyň web saýtyna girip, şol dermany gözläp tapyp, zerur bolsa sargyt edip biler ýa-da iň bärkisi şol derman barada özüne gerekli bolan maglumatlar bilen tanşyp biler. Web saýt hem özüňize, hem ulanyjylara peýdaly bolup biljek internet ulgamyndaky özara baglanyşykly web sahypalaryň toplumydyr.
Web saýty dürli programmirleme dilleri arkaly döredip bolýar. Şolardan iň esasylary: php, asp, jsp, html we ş.m. Bular barada internetde aýratyn sapaklar bar.
Web saýty iki usulda döretmek bolar: web saýty taýýarlaýan ýörite edara-kärhanalara sargyt etmek arkaly ýa-da özüňiz hem döredip taýýarlap bilersiňiz.
Ilki bilen web saýty taýýarlamaly, ýagny ýasamaly;
Web saýt üçin internetden hosting satyn almaly;
Internetden web saýt üçin domen adyny satyn almaly (web saýtyň adyny);
Hosting bilen domen adyny özara baglamaly;
Saýty, ýagny saýtyň faýllaryny hostinge geçirmeli;
Saýtyňyz taýýar!
Bu ädimleriň her birisi barada indiki makalamyzda içgin gürrün bereris.
Web saýt näme we onuň görnüşleri. Adalgalar we düşünjeler.
Indiki birnäçe makalalarymyzyň üsti bilen web saýt nämediginden başlap, ony nähili döredilýänine çenli gysgaça, ýönekeý dilde okyjylarymyza düşündirmäge synanyşarys. Bu tema degişli ähli adalgalary, ýerine ýetirilýän işleri has hem ýönekeýleşdirip gürrüň bereris.
Web saýt – edara-kärhanalar, şahsy taraplar, dürli kompaniýalaryň ýüzi hasaplanýan özara baglanyşykly elektron web sahypalaryň toplumy. Mysal üçin, aýdaly bir kompaniýanyň mahabat bukledi ýa-da telekeçiniň wizitkasy bar bolsa, şolaryň bir ýa-da birnäçe web sahypalardan ybarat bolan elektron görnüşiniň internetde ýerleşdirmegine web saýt diýilýär.
Diýmek, web saýtyň esasy maksady – sizi tanatmak, mahabatlandyrmak, maglumat bermek we ş.m.
“Web saýt” – internetde ýerleşýän elektron görnüşdäki özara baglanyşykly web sahypalaryň toplumy.
“Web” – iňlis dilinden terjime edilende kerep manysyny berip, “saýt” – şol kerepdäki bir “ýer” diýmegi aňladýar. Bu ýerde kerep diýlip – wirtual, ýagny hyýaly kerep göz öňünde tutulyp, ähli web saýtlar şol kerepde jemlenendigini, ýagny internet kerebinde ýer alýandygyny aňladýar. Üns berýän bolsaňyz, ähli web saýtlar ýazylanda başy “www” bilen başlanýar, “www” (world wide web) – bütindünýä kerebi manysyny berýär. Meselem: www.turkmenportal.com – bütindünýä internet kerebinde, “.com” zolagynda ýerleşýän “turkmenportal” atly web saýty manyny berýär. Web saýtyň adyna başgaça “domen ady” hem diliýär.
“Zolak” – web saýtyň nirä, haýsy hostinge (serwere), haýsy ýurda ýa-da nähili maksatly saýtdygyny aňladýan ýazgy. Zolak web saýtyň soňky böleginde görkezilýär, meselem: .tm, .com, .ru, .org we ş.m. Zolaklardan bir-iki sanagyny düşündirsek: .org (organizations) - täjirçilik maksatly däl bolan guramalar; .ru – rus saýty. Zolaklar we olaryň aýratynlyklary barada internetden okap bilersiňiz.
“Hosting” – web saýtyň ýerleşýän kompýuteri, serweri, ýeri. Islendik elektron maglumatyň bir ýerde saklanylşy ýaly, edil şolar ýaly, web saýt hem bir kompýuterde ýa-da serwerde saklanylýar. Şol saklanylýan ýere hem “hosting” diýilýär. Dünýäde hosting hyzmatyny hödürleýän ýüzlerçe edara-kärhanalar bar. Olar web saýtyňyzy öz serwerlerinde howpsuz we ygtybarly saklap berýär we saklany üçin aýlyk/ýyllyk töleg alýar. Hosting hyzmatlaryny hödürleýän edara-kärhanalaryň sanawyny internetden tapmak bolar.
“Port” – bir enjamy beýleki enjama birikdirýän nokada berilýän at. Meselem: USB port, Audio port, VGA port. Portuň iki görnüşi bar: fiziki we wirtual. Biz makalamyzda wirtual portlara gabat geleris. Wirtual portlar programma derejesinde ulanylýar. Islendik programma işlände belli bir portlar arkaly işleýär, ýagny kompýuterde şol programma üçin zerur bolan port (nokat) açyk bolmasa, programma işlemez. Portlaryň atlary we belgileri bolýar, meselem: SSH porty – 22-nji port.
HTTP we HTTPS portlary – degişlilikde 80-nji we 443-nji port diýmegi aňladyp, web saýtlar şu iki portlaryň üsti bilen işleýär. Islendik adam kompýuterden internete baglanyp, belli bir web saýty açanda, web saýt “http (80)” ýa-da “https (443)” porty arkaly açylýar. Eger şol portlar kompýuterde ýa-da routerde blokirlenen bolsa, onda web saýt açylmaz we işlemez. Bu iki portuň tapawudy diňeje soňuna “s” harpynyň goşulmagyndadyr. “S” harpy “secured”, ýagny şol saýta baglanylanda maglumat alyş-çalyşygy şifrlenen görnüşde işleýär diýmegi aňladýar. Bu barada has anyk maglumatlary internetden alyp tanyşyp bilersiňiz.
“Web brauzer” – web saýtlary açmak we görmek üçin ulanylýan programma üpjünçiligi. Web saýta girmek üçin kompýuterde ýa-da beýleki enjamlarda web brauzer gurnalan bolmaly. Web brauzerlere mysal: “Mozilla Firefox”, “Google Chrome”, “Internet Explorer”, “Opera”.
Web saýtlaryň iki görnüşi bolýar: statiki we dinamiki.
Statiki web saýt – web saýtdaky maglumatlar diňe okalyp we görülip bilinýär. Meselem: howa maglumaty web saýty, habarlar web saýty.
Dinamiki web saýt – web saýtdaky maglumatlar okalyp, görülip bilinýär, şeýle hem ulanyjylar tarapyndan interaktiw görnüşde döredilen mümkinçilikleri esasynda ulanylyp bilinýär. Meselem: eger web saýtda forum bar bolsa, ulanyjy tarapyndan tema açylyp bilinýär, sorag soralyp bilinýär, çylşyrymly gözlegler ýerine ýetirip bilinýär we ş.m.
Eýsem, “Web saýt näme üçin gerek?”, “Işleýiş çyzgysy nähili?” diýen soraglar köp adamlarda döremegi ahmal. Bu we beýleki soraglaryň jogabyny indiki makalamyzda aýratyn ýazarys.
Web saýty nähili ýasamaly?
Geçen makalamyzda web saýtyň işleýiş çyzgysy, ulanyş maksady we ony taýýarlamak boýunça ädimleri barada gürrüň edipdik. Bu makalamyzda şol ädimler barada içgin ýazarys.
Belläp geçişimiz ýaly, web saýty iki usulda döredip bolýar: web saýty taýýarlaýan ýörite edara-kärhanalara sargyt etmek arkaly ýa-da özüňiz taýýarlamak.
Belläp geçişimiz ýaly, web saýty dürli programmirleme dillerinde taýýarlap bolýar. Emma, programmirleme dillerini ulanyp, web saýty başdan taýýarlajak bolsaňyz örän köp wagtyňyzy alar we biraz kyn düşer. Häzirki wagtda bu usuly ulanýanlar az bolsa gerek.
Web saýt taýýarlamak boýunça iň gowy maslahatlaryň biri – CMS ulanmak. CMS (Content Management System) – web saýt taýýarlamak boýunça taýyn nusgalar (шаблон) ulgamy. CMS - programma üpjünçiligi görnüşinde bolup, ony kompýuterlere gurnap we onda işläp bolýar. CMS-de web saýtyň taýýar nusgalary bolýar, şol taýýar nusgalaryň esasynda web saýty döredip bolýar. CMS-de eýýäm ähli zat ýasalgy bolýar, siz üstünde biraz işläp, saýtyň bezegini we mazmunyny üýtgetmegiňiz ýetik. CMS-iň amatly taraplarynyň ýene-de biri – ony hem programmistler, hem adaty kompýuter ulanyjylary hem aňsatlyk bilen öwrenip bilýärler. Bular barada internetde edebiýatlar kän. CMS-lere mysal: Joomla!, Wordpress, Drupal, we ş.m.
Web saýtyňyzy taýýarlanyňyzdan soň, onuň ýerleşjek ýerini, ýagny hostingi satyn almaly bolarsyňyz. Hosting adatça bir ýyldan başlap, on ýyla çenli satyn alynýar. Hostingiň bahalary onuň göwrümi, akym tizligi, ygtybarlylygy ýaly häsiýetnamalaryna görä üýtgäp biler. Hosting hyzmatlaryny berýän edaralar barada internetden öwrenip bilersiňiz.
Indiki ädimde web saýtyňyz üçin domen adyny satyn almaly bolarsyňyz. Domen adyny haýsy zolakdan almakçy bolsaňyz, şol zolakdan ilki domen adyny gözledip, boşmy ýa-da biri tarapyndan eýýäm satyn alnanmy barlap görmeli. Eger boş bolsa ony satyn almak bolar. Domen ady nähili satyn alynýandygy barada internetde gözükdirmeler kän.
Web saýtyňyz üçin hosting satyn alanyňyzdan soňra, hostingiňiziň dns serweriniň ip salgysyny (name server ip address)  domen adyňyzyň häsiýetnamasynda görkezmeli. Bu näme diýmegi aňladýar? Meselem, www.turkmenportal.com web saýty açylanda, ýagny şol domen adyna ýüzlenilende, saýtyň mazmunyny açmak üçin, domen ady web saýtyň duran hostinginiň IP salgysyna ýüzlenýär, netijede domen at bilen hosting özara baglanyşýar.
Bellik: 4-nji ädimi 5-nji ädimden soň hem ýerine ýetirmek bolýar.
Hosting bilen domeni özara baglanyňyzdan soň, işiňiziň 95%-i tamamlanýar. Indi bolsa, web saýtyň faýllaryny, ýagny web saýty emele getirýän faýllary hostinge geçirmeli. Faýllary hostingiň özünden hem görkezip (browse), kompýuterden ýüklap bolýar, şeýle-de FTP arkaly we beýleki usullar bilen hem geçirip bolýar. FTP (File Transfer Protocol) – faýllary ýokary tizlikde geçirmek üçin niýetlenen ýörite protokol. Bu protokol, ýagny bu port arkaly faýllar tiz geçýär. FTP protokoly boýunça işleýän ýörite programma üpjünçilikleri hem bar.
6. Saýtyňyz taýýar!
Netijede, ähli ädimleri üstünlikli ýerine ýetireniňizden soňra web saýtyňyz taýyn bolýar.
Ýokarda agzalan ädimlerdäki käbir hyzmatlary satyn almazdan hem barlap bolýandygyny nygtap geçesimiz gelýär. Muňa mysal edip, internetde wagtlaýyn, testirlemek maksatly, mugt ikinji we üçünji derejeli domen atlaryny, mugt hostingleri hem alyp bolýandygyny dykgatyňyza ýetirýäris. Bular barada internetde müňlerçe onlaýn sapaklar hem bar. Şeýlelikde, tejribeler arkaly web saýty özüňiz hem taýýarlap bilersiňiz.
Web saýt taýýarlamagyň beýleki usuly bolsa, ony taýýarlaýan edara-kärhanalara sargyt etmek. Web saýt taýýarlamak boýunça ençeme edara-kärhanalar hyzmatlaryny hödürleýär, olaryň her biri öz ugrundan kämilleşen, bäsdeşlige ukyplydyr.
Web saýt taýýarlamak boýunça “turkmenportal”, ýagny biz hem hyzmatlarymyzy hödürleýändigimize ünsüňizi çekesimiz gelýär. Islendik tarap web saýt taýýarlatmak üçin bize ýüz tutup biler. Hyzmatlarymyz ýokary hilli we elýeter bolup, web saýt ylalaşylan möhletde, başdan soňuna çenli tejribeli hünärmenlerimiz tarapyndan taýýarlanylýar. Doly maglumat şu ýerden alyň bilersiňiz!
Web saýt taýýarlamak boýunça hyzmatlarymyzy Türkmenistanyň Aragatnaşyk ministrligi tarapyndan berlen Ygtyýarnamamyz esasynda ýerine ýetirýäris.
Makalalar toplumymyzyň sanlaryny doly jemlesek, ýönekeý dilde web saýt nähili döredilýändigini gürrüň berdik. Bulardan başga-da, web saýt döretmegiň onlarça, hat-da ýüzlerçe görnüşleri bardyr, olar barada internetde we edebiýatlarda okap bilersiňiz.
Welosport: iki ýylda ikinji rekord.
Bütindünýä welosiped gününiň öňüsyrasynda, has takygy, 1-nji iýunda türkmenistanly welosiped söýüjiler täsin dünýä rekordyny goýdular. «Guinness World Records» kompaniýasynyň resmi wekili Şeýda Subaşi Gemijiniň hem şaýat bolmagynda şol gün paýtagtymyzdaky bilim ojaklarynda okaýan talyp ýigitleriň 2019-sy iň dowamly, bir nyzamly welosipedli ýöriş geçirip, dünýä rekordyny täzelediler.
Bütindünýä welosiped güni mynasybetli geçirilen ýöriş Olimpiýa şäherçesiniň daşynda ýaýbaňlandyryldy. «Türkmenistan ― rowaçlygyň Watany» ýyly mynasybetli ýygnanan 2019 welosöýüji bir hatara düzülip, 3 müň 300 metr uzynlygy emele getirdiler. Şu uzynlykdaky zynjyr Olimpiýa şäherçesiniň daşyndan iki aýlaw edip, dünýä rekordyny täzeledi. Şeýlelikde, şu ýylyň 3-nji martynda Hindistanda goýlan rekord göni 90 günden soň täzelendi.
Ýeri gelende aýtsak, Aşgabatdaky täsinlik bu ugurda diňe şu ýylda goýlan üçünji dünýä rekordydyr. Ilkinji iki rekord hindistanly welosöýüjilere degişli. Has takygy, şu ýylyň 28-nji ýanwarynda Hindistanyň Garaşsyzlygynyň 70 ýyllygy mynasybetli bir nyzamly ýöriş Hubballi şäherindäki bir welosiped kluby tarapyndan bir nyzamly geçirilen ýörişe 1235 adam gatnaşdy. Aşgabatda geçirilen dabaralaryň hormatly myhmany Şeýda Subaşi Gemijiniň çykyşynda nygtalýan 3-nji martdaky ýörişe bolsa 1327 adam gatnaşdy. Olaryň döreden uzynlygy 3200 metre ýetdi.
Şeýlelikde, Aşgabatda hem gatnaşyjylaryň sany, hem-de dowamlylyk ― uzynlyk boýunça rekord goýuldy. Munuň özi ýurdumyzda soňky iki ýylyň içinde welosiped bilen bagly goýlan ikinji rekorddyr. Geçen ýylyň hut şu gününde ― 1-nji iýunda köpugurly «Aşgabat» sport toplumynda geçirilen welosport boýunça köpçülikleýin türgenleşik sapagy 3 müň 246 adamyň gatnaşmagy bilen Ginnesiň rekordlar kitabynyň wekilleri tarapyndan dün­ýä­de gu­ra­lan iň köp­çü­lik­le­ýin tälim beriş sapagy hök­mün­de hasaba alnypdy. Türkmenistan täze bir rekord arkaly Bütindünýä welosiped gününi ýene bir ýola dabaralandyrdy. Şeýlelikde, täsinlikler neşiri Türkmenistanyň täsin ösüşini, beýgelişini ýene bir ýola ykrar etdi.
«Guinness World Records» kompaniýasynyň nobatdaky güwänamasy ozalky berlenleriniň arasynda ajaýyp döwrümiziň ýeten belentlikleriniň alamaty hökmünde geljek nesillere ýadygär galar.
Welotrek: Çikagodan Aşgabada 128 ýyllyk ýol.
Şu ýyl welotrek boýunça ilkinji dünýä çempionatynyň geçirilenine 126 ýyl bolýar. Höwesjeňleriň arasyndaky ilkinji çempionat 1893-nji ýylda ABŞ-nyň Çikago ştatynda geçirilipdir. Ony Halkara welosport birleşigi (ICA) gurnapdyr. Profesional türgenleriň arasyndaky ilkinji dünýä çempionaty bolsa şondan iki ýyl soňra Germaniýanyň Köln şäherinde geçirildi. Höwesjeň welosipedçiler bilen bu işi ykbalyna öwren türgenler 1993-nji ýyla çenli aýry-aýry ýaryşan bolsalar, çempionatyň ýubileý ýylynda olara bile ýaryşmaga rugsat berildi.
Ýeri gelende aýtsak, UCI 1900-nji ýylda welotrek boýunça dünýä çempionatyny geçirmegi öz üstüne aldy. Şondan bäri hem bu gurama çempionaty abraý bilen geçirip gelýär. Iki guramanyň geçiren ýaryşlarynyň arasynda käbir tapawutlar bar. Mysal üçin, ICA ýeňijileri diňe bir medallar bilen sylaglan bolsa, UCI-niň geçiren dünýä çempionatlarynda altyn medala mynasyp bolan türgen tä indiki çempionata çenli ýeňşini alamatlandyrýan älemgoşar reňkli lybas bilen sylaglanýar.
BELLIK: Okyjylarymyz üçin gyzykly bolar diýen tama bilen, makala "Türkmenistan" gazetiniň 2019-njy ýylyň 8-nji iýundaky sanyndan alnyp ýerleşdirildi. Makalanyň awtory Agageldi ITALMAZOW.
Diňe Birinji we Ikinji dünýä söweşleri ýyllarynda bolaýmasa, welotrek boýunça dünýä çempionaty 1893-nji ýyldan bäri her ýyl yzygiderli geçirildi. Çempionat biziň yklymymyzda ― Aziýada ilkinji gezek 1990-njy ýylda düşledi. Şondan 17 ýyl soňra bolsa dünýä çempionatyny geçirmek hukugyna Gonkong mynasyp boldy. Nesip bolsa, biziň merjen paýtagtymyz bu çempionaty geçirjek yklymda üçünji, Merkezi Aziýada bolsa ilkinji şäher bolar.
Şu ýyl bu ýaryş 27-nji fewral ― 3-nji mart aralygynda Polşanyň Pruşkow şäherinde geçirildi. Tertip boýunça 116-njy dünýä çempionatynda 47 döwletiň wekilleri medallaryň 20 toplumy üçin göreşdi. Olaryň deň ýary erkekleriň, galan ýarysy hem zenanlaryň arasyndaky ýaryşa degişlidir. Jemi 11 medal gazanan Gollandiýanyň topary dünýäniň häzirki çempionydyr. Ähli çempionat babatynda alnanda bolsa, Fransiýanyň ýygyndysy birinji orunda. Fransuz türgenleri yzda galan çempionatlarda 373 medal (şol sanda, 141-si altyn) gazandylar. Nemes welosportçularynyň umumy medallarynyň sany kän hem bolsa (393), olar altyn medallaryň sany (127) boýunça ikinji orunda. Biziň yklymymyzdan iň gowy netijäni görkezen ýapon türgenleri umumy sanawyň 14-nji basgançagynda. Merkezi Aziýadan diňe Gazagystanyň bir bürünç medaly bar.
Çempionat indiki ýyl Germaniýanyň paýtagty Berlinde, 2021-nji ýylda bolsa mähriban Aşgabadymyzda geçiriler. Aşgabat şol ýyl 128 ýaşly dünýä çempionatynyň 118-nji düşelgesi bolar.
Wepadarlyk, umyt, söýgi. Egin-eşikleriň reňkiniň alamatlary dogrusynda.
Geýýän egin-eşikleriniň reňkleri ynsana gözellik terbiýesi taýdan, psihologik, hatda fiziologik taýdan hem täsirini ýetirýär. Olaryň öwüşginleri we sazlaşygy bolsa gündelik ýa-da baýramçylyk keşbini döretmek babatda esasy orna eýedir.
Käbir halklaryň düşünjelerinde reňkler adaty düşünilişi ýaly däl-de, başgaça manylary hem berip bilýär. Aslynda, käbir reňkleriň mysalynda seredilende egin-eşikleriň reňkdarlygy nähili mazmuny özünde jemleýärkä?
Ak reňk — ýokary derejedäki arassalygy aňladyp, ýagşylygy, arassaçylygy, hakykata laýyklygy, parahatçylygy, ümsümligi alamatlandyrýar. Ak reňkli lybasa beslenen zenan ünsi çekmek bilen gyzyklanmany döredýär, bu reňk Aziýanyň we Afrikanyň käbir halklarynda ýatlama, matam düşünjelerini hem alamatlandyrýar.
Gara reňk — betbagtçylygyň, sussupesligiň, arassa bolmadyk güýjüň nyşanydyr. Emma bu reňk Koko Şaneliň tagallasy bilen modanyň nusagawy reňkleriniň hatarynda aýratyn orna eýe boldy. Gara reňk käbir adamlary kadaly keşbe getirýär. Ol ýüzüň näzikligini gizläp, reňkini açyp biler.
Fiolet reňki — onuň çylşyrymlylygy gyzyl we gök reňkleriň gapma-garşylygynda jemlenýär. Belki-de şonuň üçin ony gaýgy-gussanyň, kähalatda bolsa syrlylygyň reňki hasap edýändirler.
Bu reňk — pähim-paýhasyň we ruhy güýjüň reňki. Fiolet reňkini syrly güýçlere ymtylýan, adaty bolmadyk adamlar saýlaýarlar.
Ýaşyl — umytlylygyň, tämizligiň, durnuklylygyň, sazlaşygyň reňki. Ol ýapraklaryň, otlaryň, tokaýyň reňki ýaly rahatlandyrýar. Köplenç halatda bu reňke akylly hem-de gep alyşmakda sada we alçak adamlar üns berýärler.
Sary — Günüň, altynyň we şol bir wagtyň özünde-de tebigatyň utgaşyklylygynyň nyşanydyr. Mysal üçin, Ýaponiýada sary reňk ýasy we gynanjy alamatlandyrýar. Buddizmde bolsa ol kiçigöwünliligiň we dünýäden ýüz öwürmegiň nyşany bolup hyzmat edipdir. Bu reňk Ýewropanyň geraldikasynda jemgyýetde tapawutlylygyň alamaty bolupdyr, ony diňe ýokary gatlaklaryň we patyşalygyň wekilleri geýipdir.
Gök — asyllylygy we syrlylygy aňladýar. Orta asyrlarda ýaşan rysarlar aýallarynyň ynanmagy we wepalylygy üçin gök eşik geýipdirler. Bu reňki ýolbaşçylyk häsiýetleri we tutanýerliligi bolan işewür adamlar has özüne mahsus görýärler.
Gyzyl — bu reňkiň oňyn aýratynlygy şatlygy, söýgini, gözelligi — garşylykly manysy bolsa — gany, ody we güýji häsiýetlendirýär. Mysal üçin, polineziýalylar «söýgüli» sözüni aňlatmak üçin «gyzyl» sözüni ulanýarlar. Hytaýda bu reňk «çyn ýürekden, aýdyňlyk bilen» diýmek bolup durýar. Bu reňki halaýan ynsanlar tekjesinde özüne üns çekjek reňkiň bolmagyny isleýärler. Dizaýnerler gyzyl reňkkli lybaslary hyjuwly we gujurly adamlara geýmegi maslahat berýärler.
Türkmen medeniýetinde we milliliginde gyzyl reňk esasy gözellik reňkleriniň başynda durmak bilen, reňkdarlygyň, olaryň gülgüne öwüşgininden fiolet reňkine çenli sazlaşykly utgaşmagynyň baýlygydyr. Ol milli lybaslarda, haly önümlerinde, öýlerde we beýleki milli häsiýetli ýerlerde ýygy-ýygydan gabat gelýär. Türkmenlerde däp bolşy ýaly, gyzyl reňkiň häsiýetli tapawudy tebigatyň janlanyşyny özünde şöhlelendirýär. Onuň özboluşly hikmeti jadyly güýçlere eýe bolup ynsany betbagtçylyklardan goraýar diýlip düşünilmegindedir.
Biziň günlerimizde bolsa türkmen lybaslarynda aýratyn orun alan reňkler dürli hili bezegler, ajaýyp keşpler bilen bezelip, görnetin döwrebap üýtgeşmelere eýe boldy. Şunuň bilen birlikde, gyzyl hem-de dym-gyzyl reňkler türkmen milli modasynyň reňki bolmagynda galyp, egin-eşiklere mynasyp we mahsusy bezeg berýär.
Bu babatda moda medeniýetiniň türkmen nusgasyny döredijileriň hatarynda «Mähirli Zenan» modalar öýi öňdebaryjylaryň biridir.
«Mähirli Zenanyň» dizaýnerler topary ähli sazlaşygyny nazarda tutup güller bilen işlemäge oňat düşünýärler we sergilerde we moda görkezmelerinde türkmen milliligini doly janlandyrýan, milli mirasyň häsiýetli aýratynlyklary bilen ajaýyp we gaýtalanmajak şekildäki geýimleri döredýärler.
Geýimleriň gül bezeglerinde täsin çemeleşmeler, adaty bolmadyk usullar hem-de netijeli çözgütler «Mahirli Zenan» geýimleriniň köpdürliligini ýerlikli açýar, görenleri haýran galdyryjy täsirlere atarýar. Elde keşdelenen milli nagyşlar hem-de çylşyrymly taýýarlanan göller görüp baha berip biljek islendik adamy biparh goýmaýar.
Aşgabat ş., Oguzhan köçesi, «Bagtyýarlyk» SDAM, 1-nji gat, 4-nji dükan;
Aşgabat ş., Garaşsyzlyk şaýoly, 7-nji jaý, Älem.
WIN belgi näme? Ol nirede ýerleşýär we näme üçin gerek?
Häzirki döwürde dünýä tejribesine laýyklykda, awtoulaglaryň VIN belgisi esasynda olaryň ätiýaçlyk şaýlaryny saýlap almak we ulag üçin laýyk bolan zerur şaýlary tapmak bu ugurda ýörgünli usul bolup durýar. VIN koddaky belgileriň, ýagny sanlaryň we harplaryň öz aňladýan aýratynlyklaryna görä awtoulaga has laýyk boljak şaýy tapmak mümkindir. Bu özboluşly tehnologiýa häzir milli tejribämizde “Awtoýoly” nyşanyny göterýän dükanlarda hem giňden peýdalanylyp başlandy.
Awtoulagyň VIN kody nämäni aňladýar?
VIN kod — bu awtoulagyň häsiýetli aýratynlyklaryny aňladýan esasy belgiler toplumy. 17 belgiden ybarat bolan, ISO dünýä standartlary bilen kesgitlenen bu kod gysgaldylan at bolup, has anyk manysynda “ulag serişdesiniň identifikasion belgisi” diýmekdir. Degişli kod ulag barada maglumat bermek bilen, aýratyn-da bejeriş-anyklaýyş işleri geçirilende gerekli bolan şaýlary anyklamaga hyzmat edýär. Ol awtoulagyň dürli hadysalardan goragly ýerinde ýerleşdirilýär.
VIN koddaky belgiler aýry-aýrylykda 3 sany esasy bölege bölünip, awtoulagyň öndürilen ýylyny, ulagyň häsiýetnamasyny we öndürijiniň maglumatlaryny özünde jemleýär. Bu belgiler has giňişleýin aňladylanda, olardan ulagyň öndürilen geografik zolagyny, öndürilen ýurduny, öndürýän kärhanany, ulagyň nowasynyň, hereketlendirijisiniň görnüşini, ulagyň kysmyny, kysmynyň ýylyny we başga-da käbir maglumatlary bilmek bolýar.
Bulardan başga-da VIN kod bilen awtoulagyň ozal näçe adam tarapyndan dolandyrylandygyny, ulag-heläkçilik hadysasy baradaky ýagdaýyny anyklamak mümkindir.
VIN kody nirede ýerleşýär?
Awtoulagyň VIN koduny awtoulag sürüjiniň tarapynda ýerleşýän pribor panelinde, sürüjiniň tarapyndaky gapyda, silindrler blogunda we bloguň kellejiginde, kuzowyň sütüninde, gapy sütüninde, awtoulagyň hasaba alyş resminamalarynda we ätiýaçlandyryş şahadatnamasynda tapyp bolar.
Kodlar dürli awtoulaglarda dürli ýerlerde ýerleşýärler. Ony belgilemek we berkitmek usullary hem tapawutlanýar. Şonuň üçin, VIN-kodunyň awtoulagda ýerleşýän ýerini has takyk bilmek üçin öndüriji kärhananyň katalogynda bu maglumatlary barlamak dogry bolar.
Islendik awtoulag üçin has laýyk, has takygy oňa gönümel gabat gelýän ätiýaçlyk şaýyny saýlap almakda ýa-da ulagy bejermekde VIN koduň ähmiýeti örän uludyr. Sebäbi ondaky belgileriň sazlaşygy esasynda awtoulagyň gurluşyna iň kybap gelýän şaýy tapmak bolýar. Häzirki wagtda bu hyzmat dünýä ýüzünde tejribeli awtoulag serwisleriniň hemmesinde diýen ýaly ýerine ýetirilýär. Awtoulag hyzmaty merkezlerinde tehnologik barlagyň kömegi bilen VIN belgileriniň esasynda gerek bolan islendik barabar ulag şaýy tapylýar. Bu bolsa ulagyň ulanylyş möhleti, tehniki ýagdaýy üçin iň derwaýys meseledir.
Awtoulag hyzmatlarynda VIN kod esasynda işlemek, serwisiň işini döwrebaplaşdyrmak, şeýle-de hyzmatlary sanly ulgamyň mümkinçilikleri bilen baýlaşdyrmak ýurdumyzyň dürli künjeklerindäki “Awtoýoly” nyşanyny göterýän dükanlarda hem işjeň amal edilýär. Bu hyzmaty “Awtoýoly” awtoulag hyzmatlary merkezinde ulanmak bilen onuň dükanlaryndan möhüm ulag serişdelerini almak mümkinçiligi ýola goýuldy. VIN koddan peýdalanmagyň ygtybarlylygy ulag serişdelerini ulanmagyň talabalaýyk amal edilmegidir.
“Awtoýoly” nyşanyny göterýän dükanlaryň hödürleýän şu hili hyzmatlaryndan ýurdumyzyň ähli welaýatlarynda hem peýdalanyp bolýar. Munuň üçin ulagyň VIN kody esasynda serwisiň ulag hünärmenlerine ýüz tutmak ýeterlikdir.
Windows Virtual Desktop.
“Microsoft” kompaniýasy birnäçe wagtdan bäri adaty kompýuterleriň (PC) oruntutaryny taýýarlap gelýär. Ýaňy ýakynda ulanyjylar täze “Windows Virtual Desktop” önümi bilen tanyşdyryldy.
“Windows Virtual Desktop” – “Microsoft” kompaniýasy tarapyndan çykarylmagy meýilleşdirilýän täze önüm bolup, adaty kompýuterlerde ýerine ýetirilýän ähli işleri kompaniýanyň ýörite wirtual (hyýaly) bulutlarynda (“cloud” – belli torlaryň toplumy manysynda ulanylýan adalga)  ýerleşýän, işleňligi güýçli bolan kompýuterlerde ýerine ýetirmäge mümkinçilik berýär.
“Windows Virtual Desktop”-yň çykmagy bilen, kompýuterleriň prosessor güýji, operatiw we hemişelik ýady ýaly işjeň häsiýetnamalaryň zerurlygy aradan aýrylar. “Windows Virtual Desktop”-yň maksady – ulanyjylara internetiň üsti bilen ýörite güýçli häsiýetnamaly wirtual (hyýaly) kompýuterde işlemäge mümkinçilik döretmek. Bu diýmek, gelejekde adaty kompýuterler satyn alnanda olaryň işjeň häsiýetnamalaryna üns berilmezden, ýönekeý kompýuterleri hem satyn almak bolar. Ýagny, ulanyjylar islendik programmada işlände kompýuteriň öz işjeň güýjüni ulanman, “Microsoft” kompaniýasynyň buludynda ýerleşýän wirtual kompýuterden peýdalanarlar. “Windows Virtual Desktop” - “Windows wirtual iş stoly”, ýagny ähli kompýuterlerde bar bolan iş stoluň wirtuallaşmagydiýip terjime edilýär. Şuňa meňzeş wirtual önümler diňe “Microsoft” kompaniýasynda däl, eýsem “Google” (“Chrome OS” önümi), “Oracle” (“Oracle Secure Global Desktop” önümi) we ş.m. kompaniýalarda bardygyny hem belläp geçsek maksada laýyk bolar.
“Windows Virtual Desktop” 2020-nji ýyla çenli doly işlenip taýýarlanylar we satuwa çykarylar diýlip internet maglumatlarynda aýdylýar. Şu ýerde önüm hakda belläp geçilmeli iň amatly taraplarynyň biri – hyzmatdan diňe ygtyýarlandyrylan görnüşde peýdalanyp boljakdygy we ulgamyň maglumat bazalarynyň yzygiderli täzelenip durjakdygy, hyzmatyň ygtyýarlanmadyk (kräk) görnüşlerini  bolsa taýýarlap bolmazlyk mümkinçilikleriniň bolmagy.
Hünärmenleriň aýtmaklaryna görä, gelejekde kompýuter ulanyjylaryň aglaba bölegi kompýuteriň ulgam blogunyň ýerine, monitoryň gapdalynda goýulýan terminal enjamyny (týunerlere meňzeş) ulanarlar we işlenilende wirtual operasion ulgamyndan (bulutdan) peýdalanarlar.
Wirtual hostingiň VPS/VDS -dan name tapawudy bar?
“Wirtual”, “hosting”, “Serwer” sözleri saýtyň işlenilip düzülmegi we ýöredilmegi bilen meşgullanmaýan adamlar üçin hem nätanyş däldir. Saýt, portal, goşundylaryň eýeleri üçin bolsa bu sözler wajyplyk boýunça ilkinji ýerde durýar diýsek ýalňyşmarys.
Saýt kadaly hereket etmekligi üçin, ony serwere ýa-da hostinga “göýbermeli”, bu ýerde saýtyň ähli maglumatlary saklanýar. Hut şu ýerde hosting we VPS/VDS -yň arasynda saýlaw meselesi ýüze çykýar. Haýsyny saýlamaly we bularyň arasynda tapawut barmyka?
Serwer öz içinde ýene birnäçe wirtual maşynlary – şahsy operasion ulgamy we resurs mukdary kiçiräk bolan serwerleri ýerleşdirip biljek, ýeterlikli derejede kuwwatly diýip göz öňüne getiriň. Ýönekeý wirtual hosting – serwer bölekleriniň kärende hyzmatydyr. Hostingda birnäçe (müňlerçe) saýtlar ýerleşdirilen, ýöne olaryň ählisi-de esasy serweriň mümkinçiliklerinden peýdalanýarlar, şonuň üçin ählisi “Goňşynyň” näçe sarp edendigine bagly. Eger ýaşaýyş jaýynyň kärendeligi bilen deňeşdirsek, hosting – bu köp öýli jaýda bir öýi kireýine almak ýalydyr.
VPS (Virtual Private Server) ýa-da VDS (Virtual Dedicated Server) “berlen wirtual serwer” diýmekligi aňladýar. Wps Wds-den näme tapawudy bar diýseň, hakykatda hiç tapawudy ýok, ýöne kä halatlarda wiruallaşdyrma tehnologiýasynda olaryň tapawudy getirilýär (mysal üçin, VPS KVM-da esaslanan, VDS bolsa OpenVz-da).
Onuň wirtual hostingden näme tapawudy bar: VPS/VDS -da her saýt şahsy wirtual maşynyny “goňşa” bagly bolmadyk, şahsy, garaşsyz resursly görnüşinde alýar. Şeýle serwerde saýtyň işiniň durnuklylygy, tizligi, öndürijiligi wirtual hostinge seredende birnäçe esse ýokary bolup durýar. Şeýle saýtyň eýesi (admin) PÜ, şeýle-de olaryň gurluşygyna distributiw (PÜ ýaýratmagyň görnüşleri, haýsydyr bir programmanyň gurnalmagy üçin faýllar) saýlaw erkinligini gazanýar. Ýaşaýyş jaý bilen deňeşdirme boýunça, berlen wirtual serwer – bu kottej şäherçesinde aýratyn kotteji kireýine almak ýaly.
Ýerleşdirmäniň şol ýa-da beýleki görnüşini özi üçin her saýtyň eýesiniň şahsy özi çözýär. Wirtual hostingiň artykmaçlygy – has arzan bahadan. Ol köp peýdalanylmaýan kiçiräk proýektlere laýyk bolar.
Berlen wirtual serwer ynamly we öndürijilikli, ýöne ýeterlikli derejede gymmat, ol iri portallar üçin, internet-magazinler üçin we ş.m. amatly bolar.
Saýt eýeleri üçin VPS/VDS hyzmatlary biziň ýurdumyzda hem elýeterlidir. “Türkmentelekom” EAK wirtual hostingden bolşy ýaly berlen wirtual serwerden hem peýdalanmaga mümkinçilik döredýär. Şeýle-de “colocation” hyzmatyny hem hödürleýärler, ol öz  serweriňi “Türkmentelekomyň” otagynda awtonom energosistemasyndan we ýokary tizlikli aragatnaşyk kanallaryndan energiýa üpjünçiligi bilen ýerleşdirmäge mümkinçilik döredýär.
Hyzmatlaryň ähli görnüşleri we tarifler bilen tanyşmak üçin “Türkmentelekomyň” resmi saýtyna geçip bilersiňiz.
Wirtual sergi - hyzmatlary, önümleri, sungaty görkezmek üçin iň oňat çözgütdir.
Häzirki wagtda Türkmenistanda ykdysadyýetiň ähli pudaklaryny sanlaşdyrmak boýunça işler dowam edýär we internet arkaly adamlar döwlet we hususy kärhanalar tarapyndan hödürlenýän hyzmatlar we önümler baradaky ähli maglumatlary alyp bilerler.
Global epidemiýanyň dowam edýän kyn döwründe, bütindünýä boýunça internet ulgamy sergi meýdançasyny guramak ýaly birnäçe meseläni çözýär.
Türkmenistanda ilkinji gezek Bitaraplygyň 25 ýyllygyna bagyşlanan wirtual serginiň geçirilmegi, ýurdumyzyň sergi sungatynyň täze sanly eýýamynyň başlangyjy bolar. Ýakyn geljekde islendik pudak, edara ýa-da kärhana 3D modeller arkaly öz üstünliklerini dünýä görkezip biler!
Geliň, wirtual serginiň hakykatdanam nämedigini göreliň?
Wirtual sergi, munuň üçin ýörite taýýarlanan internet gurallaryny ulanyp, wirtual şekilleriň internetde görkezilmegidir. Şeýle hem, görmek, tanyşmak we ulanmak üçin wirtual stendleriň, ekspozisiýalaryň umumy elýeterliligi möhümdir. Internet sergisiniň guralmagynyň býudjeti ep-esli tygşytlaýandygyny göz öňünde tutsak, şular ýaly ekspozisiýalaryň gymmatlylygy şübhesizdir.
Wirtual serginiň maksady, köp sanly myhmanlary belli bir üstünlikler, täzelikler, çeper eserler, kitaplar bilen tanyşdyrmak we her sergi barada jikme-jik maglumat bermekden ybarat.
Şeýle sergi - ykjam, manyly we giňişleýin maglumat akymynda hakyky gollanma bolup durýar.
Wirtual sergä gatnaşyjylaryň alýan käbir peýdalaryna göz aýlalyň.
1. Ilki bilen, islendik hyjuwly pikirleri durmuşa geçirmek üçin çäksiz giňişlikdir. Tehnologiýa döwründe 3D formatly jikme-jik maglumatlar bilen ideal serginiň ähli arzuwlaryny özünde jemläp biler. Indi sahypany ösdürmegiň wagtyny we gurallaryny saýlamagyň wagty barada alada etmegiň zerurlygy bolmaz, wagtyňyzy öz stendiňizi döretmegiň döredijilik işine sarp edip bilersiňiz.
2. Tomaşaçylaryň giň gerimi. Galyberse-de, gelýänleriň akymy indi belli bir geografiki giňişlik we günüň wagty bilen çäklenmez. Bar etmeli zadyňyz, internete birikmek arkaly dünýäniň islendik künjeginden islendik adam sergi stendlerini görüp biler!
3. Wirtual giňişlik, sergä gatnaşyjylaryň köpüsini ýerleşdirmäge ukyply, sebäbi stendler çäksiz mukdarda döredilip bilner!
4. Maýadarlaryň halaýan stendi indi märekäniň içinde “ýitmez”, ony elmydama tapyp, stendiň eýesi bilen habarlaşmak arkaly iş gatnaşyklaryny ýola goýup bilersiňiz.
Bu, sergä gatnaşyjylar üçin wirtual sergileriň ähli artykmaçlyklarynyň kiçijik sanawy, şular ýaly sergiler peýdalydygy hem ýeňilligi, şeýle-de wagt tygşytlylygy bilen sergä gelýänlere sergi meýdançasynda gezip ýadamazdan mahabatlandyrylan ähli stendleri jikme-jik öwrenmäge mümkinçilik berýär.
Şol bir wagtyň özünde, wirtual sergiler adaty sergilere garanda ekologiýa taýdan arassa we ygtybarly, sebäbi bu ýerde daşky gurşawa ýaramaz täsiriň ep-esli azalýandygyny görmek bolýar.
Wi-Fi tehnologiýasy.
Wi-Fi – “Wireless Fidelity” sözüniň gysgaldylan görnüşi bolup, simsiz takyklyk, toruň simsiz görnüşi diýmegi aňladýar. Wi-Fi tehnologiýasy “Wi-Fi Alliance” topary tarapyndan oýlanyp tapylýar. Wi-Fi – bu Elektrik we elektronik inženerligi institutynyň 802.11 standartyna (IEEE 802.11 standarts) laýyk gelýän islendik WLAN enjamy diýip, “Wi-Fi Alliance” topary düşündiriş berýär.
Häzirkizaman enjamlaryň ählisi diýen ýaly Wi-Fi tehnologiýasyny ulanyp bilmek mümkinçiligi bilen öndürilýär, meselem, kompýuterler, noutbuklar, planşetler, telefonlar. Bu tehnologiýa arkaly içki tor ýa-da Internet toruna simsiz baglanyp bolýar. Wi-Fi torunda giriş nokady (Access point) bolýar, ýagny merkezi nokat, şol nokadyň üsti bilen ulanyjy şol tora ýa-da Internet toruna birigip bilýär. Giriş nokady enjamlarda döredilýär. Eger giriş nokady bolmasa, diýmek Wi-Fi tory ýok. Mysal üçin, iki sany ulanyjy Wi-Fi tory, ýagny simsiz tory arkaly kompýuterleriniň arasynda faýl alyş-çalşygy etmek isleseler, bir ulanyjy öz kompýuterinde giriş nokadyny döretmeli. Giriş nokady açarsözli, açarsözsüz hem bolup bilýär, bulary giriş nokadyny gurnaýan ulanyjy kesgitleýär. Şeýlelikde, iki ulanyjy hem şol giriş nokadyna baglanýarlar, bu diýmek ikisi hem bir Wi-Fi toruna baglandylar. Netijede, ulanyjylar ýokarda agzalan gerek amallary ýerine ýetirip bilýärler.
Wi-Fi torunda enjamlaryň arasynda fiziki baglanyşyk bolmaýar. Şeýle-de, Wi-Fi dürli şifrleme usullaryny ulanýar. Muňa mysal edip, WEP, WPA, WPA2, WPS protokollaryny bermek bolar. WPS (Wi-Fi Protected Setup) protokoly beýleki protokollara görä howpsuz diýip düşündiriş berilýär. Mysal üçin, Wi-Fi giriş nokadyny WPS protokoly arkaly çylşyrymly açarsözüň goraglylygy we şifrleme bilen üpjün etmek bolar.
-Ykjamlylyk. Adamlar öz enjamlary bilen iş ýerlerinde, kitaphanalarda, seýilgählerde Wi-Fi tehnologiýasy arkaly Internet toruna baglanyp bilerler. Şeýle hem, “akylly” (Smart) enjamlara Wi-Fi modulyny ornaşdyryp, olary dolandyryp bilerler.
-Gurnalmagy aňsat, çykdajysy az. Simli, ýagny kabelli tora görä Wi-Fi toruny gurnamak aňsat. Şeýle-de, kabelli tory gurnamak üçin köp swiçler, kabeller satyn alynmaly bolýar. Wi-Fi toruny gurnamakda bolsa munuň ýaly çykdajylar az.
-Tora ulanyjy goşmak. Wi-Fi toruna ulanyjy birikdirmek üçin programma derejesinde mümkin, adaty torda bolsa goşmaça kabel hem gerek bolýar.
-Howpsuzlyk. Soňky wagtlarda açarsözsüz ýa-da açarsözleri aňsat bolan Wi-Fi giriş nokatlaryna girmek mümkinçiligi aňsatlaşdy.
-Aragatnaşyk çägi. Adaty Wi-Fi torunyň aragatnaşyk çägi uzak aralykly däl. Muny giňeltmek üçin has köp enjam almaly bolýar.
-Aragatnaşyk hili. Şol bir kanalda işleýän käbir Wi-Fi nokatlary biri-biri bilen çaknyşyp bilerler we bu aragatnaşygyň hiline täsirini ýetirip biler.
Wi-Fi tehnologiýasyny nirelerde ulanyp bolar?
Hormatly Prezidentimiziň tagallalary netijesinde şäherimiziň ilaty we myhmanlary söwda nokatlarynda, dynç alyş merkezlerinde, myhmanhanalarda, şeýle hem seýilgählerde Internet hyzmatlarynyň Wi-Fi (simsiz) görnüşi bilen üpjün edilýär. Muňa mysal edip, “Berkarar” söwda-dynç alyş merkezi, “Ýyldyz” myhmanhanasy, “Ylham” seýilgähi, internet kafeleri bermek bolar. Bulardan başga-da, ilatymyza internet hyzmatlarynyň dürli nyrhnamalary hödürlenýär. Şunuň bilen baglanyşykly, çäksiz internet nyrhnamasyny mysal hökmünde bermek bolar. ADSL internet simini Wi-Fi routere baglap, çäksiz internet nyrhnamasyny kompýuter-aragatnaşyk enjamlarynda simsiz ulanyp bolýar. Wi-Fi tehnologiýasyny iş we okuw maslahatlarynda, ýygnaklarda, sergilerde hem ulanyp bolýar.
Dürli pudaklarda, dürli taslamalarda bu tehnologiýany ulanmak bolar. Mysal üçin, banklar internet bank hyzmatlarynda, müşderiler banka gelende öz kompýuter-aragatnaşyk enjamlaryndan bankyň Wi-Fi toruna, maglumat howpsuzlygyny üpjün etmek bilen, baglanyp, hasaplaryny, töleg taryhlaryny, bankyň web saýtyny görüp bilerler. Beýleki ykdysady edaralar hem müşderilerden hasabat almakda, resminamalary kabul etmekde Wi-Fi tehnologiýasyndan peýdalanyp bilerler. Şeýlelikde, işiň netijeliligi artar we wagt tygşytlylygy bolar.
Woleýbolçy bolup bilmedik futbolçy ýa-da ýaş futbol ýyldyzy Serdar Azmun bilen soňlanmadyk söhbetdeşlikden parçalar.
2015-nji ýylyň 15-nji iýuny. Dünýä çempionaty —2018-iň saýlama oýunlarynyň çäginde Türkmenistanyň ýygyndysynyň yklymyň reýtinginde öňdäki orny eýeleýän Eýran Yslam Respublikasynyň topary bilen geçiren duşuşygynyň öň ýanyndaky gün. Daşogzuň häzirki zamanyň ösen talaplaryny ödeýän adybir myhmanhanasy. Dogrusy, şol gün bize — belli futbol teswirleýjimiz Amanmuhammet Çaryýew bilen kärdeşimiz Aleksandr Werşinin üçümize ýaş futbol ýyldyzy, Russiýanyň premýer ligasynda Kazanyň «Rubinindäki» we «Rostowdaky» çykyşlary bilen tanalýan türkmen kökleri bolan eýranly hüjümçi Serdar Azmun bilen duşuşyp, gürrüňdeş bolmak üçin bary-ýogy 15-20 minut pursat döredi.
Soňlanmadyk söhbetdeşlige geçmezden ozal, Serdar Azmundan sorap ýetişmedik sowallarymyzyň käbiriniň jogabyny internet maglumatlary bilen doldurmagy makul bildik.
Serdar Azmun «Rubinde» ilkinji resmi duşuşygyny 2013-nji ýylyň 25-nji iýunynda Ýewropa ligasynda Serbiýanyň «Ýagodina» toparyna garşy geçirdi. 29-njy awgustda şol ýaryşda Norwegiýanyň «Moldýesine» garşy oýunda 84-nji minutda meýdana girip, gol bilen tapawutlanmagy başardy. Russiýanyň çempionatyndaky ilkinji duşuşygynda  73-nji minutda oýna girip, bir pökgini «Anžiniň» derwezesine girizdi, şeýle hem 11 metrlik urgyny gazandy.
2015-nji ýylyň fewralynda kärendesine «Rostowa» bardy.
Ýaş hüjümçi 2009-njy ýylda Günbatar  Aziýa ýurtlarynyň arasynda Federasiýanyň kubogyny eýeledi (17 ýaşa çenli). Eýranyň ýaşlar ýygyndysynda (20 ýaşa çenli) hem çykyş etdi. Bu toparyň düzüminde 6 oýunda 7 pökgi geçirip, 2012-nji ýylda Arkalaşygyň Kubogynda iň netijeli hüjümçi boldy.
Ýurduň milli ýygyndysynda 2013-nji ýylyň oktýabryndan bäri çykyş edýär. 2014-nji ýylyň 26-njy maýynda Çernogoriýanyň toparyna garşy oýunda ilkinji gezek ýygyndy toparyň köýnekçesini geýdi. Ilkinji pökgüsini bolsa şol ýylyň 18-nji noýabrynda ýoldaşlyk duşuşygynda Günorta Koreýanyň derwezesinden geçirdi. Şu ýylyň ýanwarynda Awstraliýada bolan Aziýanyň Kubogy ugrundaky ýaryşda Serdar Kataryň we Yragyň ýygyndylarynyň hersiniň garşysyna bir gezek tapawutlandy.
Ýeri gelende bellesek, ol Daşoguzdaky duşuşykda hem Türkmenistanyň ýygyndysynyň derwezesine bir pökgi geçirip, milli ýygyndydaky gollarynyň sanyny artdyrdy.
— Serdar, ilki önüp-ösen ýeriň, çagalygyň barada gürrüň beräýseň. Näçe ýaşyňdan bäri futbol oýnaýaň?
— 1995-nji ýylyň 1-nji ýanwarynda Kümmethowuzda woleýbolçylar maşgalasynda doguldym. Kakam Halyl Azmun we aýal doganym öz döwürlerinde Eýran Yslam Respublikasynyň woleýbol ýygyndylarynda çykyş edipdiler. Ejem bolsa bu ugurdan tälimçi hökmünde tanalýar. Şeýle-de bolsa, men ilkibaşdan futbola imrindim. 9 ýaşymdan bu jadyly oýun bilen meşgullanyp başladym.
— Näme üçin woleýbolçylar maşgalasynda önüp-ösüp, ala-böle pökginiň el bilen däl-de, aýak bilen oýnalýan görnüşini saýladyň?
— Muny düşündirmek maňa aňsat düşmez. Dogry, 12 ýaşymda ýurdumyzyň çagalar ýygyndysyna çagyryp, soňam yzyma ugradanlarynda, woleýbola geçdim. Hatda ýygyndy toparda oýnamaga-da ýetişdim. Ýöne nämüçindir futbol özüne çekdi durdy. Ýürege buýrup bolýarmy näme, yza dolanmaly boldum.
— Ilkinji futbol tälimçiň, oýnan toparlaryň barada-da gürrüň beräýseň.
— Maňa bu ýolda ilkinji emelleri öwreden hünärmene Mahmyt Seýidi diýýärler. Ilkinji oýnan toparym bolsa — «Kümmet» topary. 15 ýaşymdan başlap Yspyhanyň «Sepahan» futbol klubunda çykyş edip başladym. Şol döwürde men ilki EYR-iň ýetginjekler ýygyndysynyň düzümine çagyryldym. Soňra bolsa 2012-nji ýylda, 17 ýaşymda Russiýanyň premýer ligasynyň «Rubininiň» wekilleri maňa çykdylar.
— Munuň belli türkmen hünärmeni Gurban Berdiýewiň ady bilen baglanyşyklydygyna şübhelenemzok. Aslynda seniň özüň onuň bilen gönüden-göni iş salşan, onuň ýolbaşçylygynda oýnan futbolçy hökmünde bu tälimçi barada nämeler aýdyp biljek?
— Aýdara-diýere zat köp. Ilkinji bellejek zadym, men häzirki derejä ýetmegimde Bekiýewiçiň uly goşandy bar. Meni görüp, Russiýanyň toparyna çagyranam, elinden gelen goldaw-kömegini berenem bu diýseň güýçli hem uly tälimçi boldy. Ýene bir bellejek zadym, ol dünýäde tanalýan hünärmen bolsa-da, özüni diýseň pälipes, kiçigöwünli adam ýaly alyp barýar.
— Sen Gurban Bekiýewiç bilen türkmençe gürleşýärdiňmi?
— Meniň terjimeçimem bar. Ýöne oýun gidip durka, ol köplenç maňa öz belliklerini türkmen dilinde ýetirýärdi. Biziň dilimize garşydaş toparyň oýunçylary düşünmänsoň, munuň nepi degmänem duranokdy.
— Serdar, Türkmenistana ilkinji gezek gelşiňmi?
— Ýok, men 8 ýaşymdakam enem-atam bilen Aşgabada garyndaşlarymyza myhmançylyga gelipdim. Şonda ilkinji gezek türkmen paýtagtyny synlamak miýesser edipdi.
— Her bir oýunçynyň öz halaýan, nusga almaga çalyşýan ýyldyzy bolýar. Serdar Azmunyň nusgalyk futbolçysy kim?
— Elbetde, maňa belli şwed ýyldyzy Zlatan Ibragimowiçiň oýny ýaraýar. Ol — meniň nusga almaga çalyşýan hüjümçim.
— Türkmenistanyň ýygyndysyna garşy duşuşyga nähili duýgular bilen çykarsyň?
— Eýran—meniň Watanym. Men bu ýurtda doguldym, önüp-ösdüm. Şonuň üçinem öz toparymyň üstünlik gazanmagy üçin islendik oýunda elimde baryny ederin.
— Seniň bilen Ýewropanyň belli toparlarynyň hem käbiriniň gyzyklanýandygy baradaky habarlar peýda bolýar. Bu barada nämeler aýdyp biljek.
— Dogrusy, belli bir zat aýdyp biljek däl. Häzirlikde «Rostowdaky» kärende möhletim tamamlandy. Indi Kazana dolanyp barmaly. Çünki «Rubin» bilen iki ýyllyk şertnamam bar...
Biziň ondan henizem sorajak we soramaly zatlarymyz az däldi. Ýöne myhman toparyň talapkär tälimçileriniň biri muňa päsgel berdi. Ol türgenleşigiň başlanýandygyny aýdyp, Serdary biziň indiki sowallarymyza jogap bermek hysyrdysyndan dyndardy.
Sözsoňy hökmünde onuň belli türkmen tälimçisinde gören pälipeslik, kiçigöwünlilik ýaly häsiýetleriniň 20 ýaşly futbol ýyldyzynyň hut özüne-de mahsusdygyny belläp, oňa üstünlik arzuw edýäris.
Yhlasdan dörän goraghana.
Bag ekmegiň sogaply işdigi hakynda aýdylanlary ýatlap çykmaly bolsa, olaryň ençeme jiltlik kitap boljakdygy hakynda oýlanyp gördüňizmi? Bu mesele hemişe ýörgünli bolmagynda galýar. Mundan birnäçe ýüz ýyl öňem, häzirem daşky gurşawy goramak, tebigatyň başky durkunda galmagyny üpjün etmek boýunça dünýä döwletlerinde yzygiderli alada edilýär. Şonuň netijesinde şäherlerde, etraplarda, obalarda “ýaşyl zolaklar”, ýagny baglyklar, gülzarlyklar döredilýär.
Hindistanyň Assam ştatynyň ýaşaýjysy Jadaw Paýeng hem bu sogaply işe goşandyny goşup, adyny dillere sen etdiren adam. Dogrusy, ol muny ilkibaşda ady-abraýy üçin etmändir. Onuň bu haýyrly işe ulaşmagyna tebigy hadysa sebäp bolupdyr. Güýçli çabgadan soň gelen silden soňra töwerek-daşda dişiňi synçgar ýaly ot-çöp bolmansoň, mal-garanyň sany azalmak bilen bolupdyr. Bu ýagdaýa biperwaý garap bilmedik 16 ýaşly Jadaw Paýeng goluny çyzgap işe girişipdir. Şol wagt senenamada 1979-njy ýyl dowam edýän eken.
Ýetginjek ýigit ilki bu işi özbaşdak başarmaryn öýdüp bilermenlere ýüz tutupdyr. Emma olardan tamasy çykmandyr. Degişli ugurda telim sapar çaý sowadan hünärmenler derýanyň kenarynda ot-çöp bitmejekdigini aýdypdyrlar. Onuň özüne bolsa boşuna azap siňdirmezligi maslahat beripdirler. Ýöne bu ýagdaý onuň elini işden sowatmandyr. Iň esasy bolsa, Jadawyň eken bambuklarynyň 20-si hem boý alyp, ýaşyl öwsüp başlapdyr.
Ýetginjek ýigidiň yhlasyndan dörän ilkinji daragtlar birnäçe aý mundan ozal ony raýyndan gaýtarmaga çalşan bilermenleri oýlandyrypdyr. Olar Jadaw Paýeng başlan sogaply işiniň bütin sebitiň ekologiýasy üçin bähbitlidigini döwlet ýolbaşçylaryna düşündiripdirler. Şeýlelikde, agzybirlik bilen başyna barlan bu işiň – bag ekmek çäresiniň netijesinde 6 inedördül kilometr meýdanda sözüň doly manysyndaky goraghana döräpdir.
Jadaw Paýeng tagallasy bilen dörän bu tokaýlykda dürli daragtlaryň we ösümlikleriň 1000-den gowrak görnüşi ösýär. Haýwanlaryň hem onlarça görnüşi ol ýerde mekan tutunypdyr. Ol hatda gaplaňlaryň, pilleriň we kerkleriň hem ýygy-ýygydan gabat gelýändigini hasaba alypdyrlar. Ekologiýa boýunça hünärmenler indi bu ýere gelip, onuň haýwanat we ösümlik dünýäsini öwrenmek bilen meşgullanýarlar. Bu tokaýyň döremegine sebäp bolan Jadaw Paýeng bolsa durmuşyny başga ýerde göz öňüne getirip bilmeýär eken. Şonuň üçin ýaşy 60-a ser uran bu ynsan tokaýyň içinden kepbe gurnup, şol ýerde ýaşaýar. Ol goraghana öwrülen tokaýyň ähli ýaşaýjylaryny gözegçilikde saklaýar.
Ykjam programma üpjünçiligi arkaly otly üçin «Türkmendemirýollary» petek satyn almak.
Ýakynda habar berşimiz ýaly, “Türkmendemirýollary” agentliginiň web saýtynyň üsti bilen, şeýle hem ykjam programma üpjünçiligi arkaly otlylar üçin islendik gatnawda onlaýn tertipde elektron petekleri satyn almak mümkinçiligi girizildi.
Bu makalada ykjam programma üpjünçiligi arkaly otly üçin petek satyn almak boýunça okyjylarymyz üçin gysgaça gözükdirme taýýarladyk.
Bank karty;
Bank kartyna SMS habar hyzmatynyň birikdirilen bolmagy;
Bank kartyň CVC kody;
“Türkmendemirýollarynyň” ykjam programma üpjünçiligine ýa-da web saýtyna giriş mümkinçiligi;
Ýolagçylaryň pasport maglumatlary.
Ugur gözlemek;
Ugur saýlamak;
Ýolagçylar barada maglumaty girizmek;
Ýer  saýlamak;
Töleg etmek.
Ykjam programma üpjünçiligi açylan badyna “Gözleg” menýusy saýlanylgy durýar. Gözleg menýusynda “Nireden”, “Nirä”, “Haçan”, “Görnüş” we adam sany setirleri ýerleşdirilen. Bu setirlere zerur maglumatlary girizip, degişli ugurlar boýunça gözlegi ýerine ýetirip bilersiňiz. Meselem: Aşgabatdan Amyderýa çenli, 14-nji iýulda, 1 tarapyna, 2 adam we 1 çaga. “Gözle” düwmesine basyň.
“Gözle” düwmesine basylandan soňra, şol senede, girizilen maglumatlara laýyklykda otlynyň ugurlary, ugraýan wagtlary, ýoluň uzaklygy, barýan wagty ýaly maglumatlar sanaw görnüşde çykar. Şeýle-de, bahasy bilen birlikde otlynyň görnüşi hem çykar: plaskart we kupe. Ugurlaryň üstüne basyp, jikme-jik maglumatlary hem almak bolar. Ugramakçy wagtyňyzy saýlanyňyzdan soň, otlynyň görnüşiniň üstüne basmaly.
Indiki penjirelerde otlyda ýer saýlanýar. Wagonyň boş ýerleri barada maglumatlar suratda interaktiw reňkler bilen nyşanlanan. Oturjak ýeriňizi “Saýla” düwmesi arkaly saýlap bilersiňiz.
Bu soňky tapgyr bolup, girizilen maglumatlar barlanýar we töleg ýerine ýetirilýär.
Töleg ýerine ýetirilenden soňra, eger elektron poçtaňyzy görkezen bolsaňyz, petek elektron poçtaňyza iberiler. Şeýle-de, petekler “Peteklerim” menýusynda durar.
Ykjam programma üpjünçiliginiň iň amatly taraplarynyň ýene-de biri: her gezek täzeden ýazyp wagt gidirmez ýaly, “Ýolagçylar” menýusynda ähli girizilen ýolagçylar barada maglumatlar saklanýar we her petek satyn alnanda ýolagçylary saýlap goşaýmak galýar. “Biletler” menýusynda bolsa satyn alan petekleriňiziň nusgalary saklanýar.
Onlaýn töleg etmek, bank kartynyň CVC koduny bilmek, SMS habar hyzmatyny birikdirmek barada makalalary siz bilen paýlaşypdyk.
Ylgamak we saglyk.
Täze  Zelandiýada 1961-nji ýylda ýeňil atletikaçylaryň çäginde dünýäde ilkinji bolup “Djoging” (ýuwaşjadan  birsydyrgyn ylgamak) topary emele geldi. Türkmenistanda ilkinji ylgaýjylar kluby Aşgabat şäherinde geçen asyryň 80-nji ýyllarynda  döredildi. Häzir Türkmenistanda ylgawy söýüjiler kluby onlarça bolup, ylgaýjylar ol ýerde türgenleşik işlerini geçmek bilen bir hatarda tejribeli tälimçilerden usuly  maslahatlar, kömekler alýarlar.
Biz näme üçin sport serişdeleriniň köpüsiniň içinden ylgamagy saýlaýarys? Ilkinji nobatda ylgamak sportuň beýleki görnüşleri ýaly sport meýdançalaryny, enjamlary, gurallary talap etmeýär. Pasyllaryň howasyna kybapdaş sport egin-eşigi, ylgaýjynyň islegi bolsa başga zat gerek däl. Ikinjiden,  ylgamak hem ýöremek ýaly adam üçin dogabitdi tebigy hereket bolup, onuň tilsimini adam täzeden öwrenmeli däl, çünki ol çagalyk döwrümizden bäri bize tanyş.
Ylgaýjydan uly bolmadyk birdeň güýji talap edýän birmeňzeş gaýtalanyp durýan bu hereket, dem alyş, gan aýlanyş we beýleki içki agzalarynyň ösmegine amatly täsir edýär. Ylgaw wagtynda iş we dynç alyş döwri amatly ýagdaýda çalşyp durýar, hereket ediji ulgamlaryň we içki agzalaryň funksional sazlaşygy takyk ýola goýulýar. Ylganylýan wagty fiziki iş daýanç-hereket apparatynyň nerw süýümleriniň  uçlary gyjynýar: impulslar merkezi nerw ulgamyna - kelle beýnä barýar. Impulslar ol ýerde derňelip, ähli içki agzalara ýollanylýar. Bu bolsa içki agzalaryň işiniň işjeňleşmegine (ylaýta-da ýüregiň we öýkeniniň) getirýär, myşsalaryň kisloroda we iýmitlendiriji maddalara bolan islegini kanagatlandyrýar. Hereket ediji ulgamyň, ylaýta-da süňk myşsalarynyň şeýle reflektor täsiri, içki agzalaryň kadaly işlemegi üçin hökmany.
Olaryň funksiýasynyň üýtgetmeginiň derejesi bolsa myşsalaryň işiniň çaltlaşmagyna  bagly bolýar. Ylgaw bilen yzygider türgenleşilende içki agzalaryň we ulgamlaryň işjeňligi ösýär we kämilleşýär, bu bolsa tutuşlaýyn bedeniň  hemme taraplaýyn gurplanmagyna  getirýär. Ylgaýan adamlar, bedende bolup geçýän fiziologik üýtgeşmelerini birbada duýmasalaram, ylgamagyň berýän şähdiaçyklyk, özüňi ýeňil duýmak, işjeňlik, sagdynlyk ýaly  oňyn täsirlerine tiz wagtdan göz ýetirýärler.
Ynanmagymyzy dowam etdirýän ýüpek barada 5 sany ýalan toslamalar.
Müňlerçe ýyllaryň dowamynda özüniň gizliligini şeýle-de syryny saklap gelýän ýüpek adamzat taryhynda uly yz galdyrdy. Döwrebap matalaryň hiç bir görnüşi hem ýüpek ýaly köp sanly mifleri we çaklamalary döretmedi. Uzak wagtlap bu harydyň önümçilik tehnologiýasy gizlinlikde saklandy we şonuň üçin hem ýüpek we onuň häsiýetleri barada birnäçe çaklamalar peýda boldy. Ýüpek barada syrlary açmak maksady bilen, “Nur Ýüpek” söwda markasy bu mata degişli 4 çaklamany bir ýere jemledi.
1-nji ýalan toslama. Ýüpek önümleri el degirilende sowukdyr. Aslynda, halk arasynda şeýle pikir emeli ýüpek diýlip atlandyrylýan poliesteriň häsiýetleri sebäpli ýüze çykypdyr. Tebigy ýüpek,  bedeniň ýylylygyny çalt özüne siňdirýär we gyzýar şol sebäpli hem  ýörite ýylylyk beriji aýratynlyklara eýedir.
2-nji ýalan toslama. Tebigy ýüpek uzak möhletleýin ulanmak üçin düýbünden ýaramly däl. Asla beýle däl. Dogry ideg edilse, ýüpek önümleri 7-12 ýyllap ulanylyp bilner. Munuň üçin ýüpegi çyglylykdan we gün şöhlesinden  uzakda saklap, 30 gradus temperaturada ýumşak ýuwujy serişde bilen ýuwmak maslahat berilýär.
3-nji ýalan toslama. Tebigy ýüpek matalar gymmat bahalydyr. Aslynda, ýüpek dünýädäki iň gymmat matalaryň biridir, ýöne muňa garamazdan, ony bazardan elýeterli bahadan satyn alyp bolýar, ýüpek satyn almak bolsa siziň rahat uklamagyňyza şeýle-de saglygyňyza oňaýly goşant goşar.
4-nji ýalan toslama. Ýüpek önümleri diňe bir tomus möwsüminde ulanylýar, gyşda bolsa gaty sowuk bolany üçin ulanyp bolmaýar.
Ýüpek matasyna seredeniňde, gaty az adam ýylylygy gowy saklaýar diýip göz öňüne getirip we pikir edip biler. Munuň syry beloklardan ybarat bolan we örän pes ýylylyk geçirijilige eýe bolan ýüpek süýümleriniň özboluşly häsiýetlerinde saklanýar ýagny adam bedeni tarapyndan çykarylýan ýylylyk daşyna geçirilmeýär. Mundan başga-da, ýüpek matanyň dykyzlygy hem möhüm rol oýnaýar.
5-nji ýalan toslama. «Nur ýüpek» markasynyň ýüpek we bambuk matalary Türkmenistanda öndürilýär, şonuň üçin olar arzan. Aslynda, «Nur ýupek» matalary Hytaýda, we Türkiýede öndürilýär, ýöne gönüden-göni getirilmeginiň netijesinde olaryň bahasy arzan we elýetelidir.
Häzirki wagtda ýüpek matalaryň bazary köpdürlüligine baý we saýlama işinde matalaryň satyn alynýan ýeri hem möhümdir. “Nur Ýüpek” söwda markasy uzak wagtdan bäri ýurdumyzyň raýatlaryny ýüpek matalary bilen üpjün edýär. Matalaryň köpdürlüligi bilen marka hatda iň çylşyrymly islegleri hem kanagatlandyryp biler şeýle-de her bir gelýän myhman öz islegine görä gerek bolan matany saýlap biler. Şu salgydan matalaryň  ähli görnüşi barada doly maglumaty alyp bilersiňiz.
Yssy günlerde aşa gyzmakdan nähili goranmaly?!
Saglygy goraýyş we derman senagaty ministrliginiň Habarlar merkezi tomus paslynyň häzir dowam edýän yssy döwri bilen baglylykda bedeni aşa gyzmakdan goramak üçin özüňi alyp barmagyň kadalaryny we maslahatlaryny taýýarlady.
Hünärmenler tomsuna günüň täsiri bilen adam bedeninde ýaşaýyş üçin zerur bolan maddalaryň emele gelýändigini belleýärler. Bedende suw-duz çalşygy işjeňleşýär, derlemek arkaly deri örtüginiň üsti bilen köp mukdarda suwuklyk çykýar. Bedeniň kadaly ýagdaýda saklanmagy üçin günüň dowamynda 1,5 — 2 litr mukdarda suw içmeli. Kakadylan miweleri iýmek hem-de ter miweleriň şirelerini içmek peýdalydyr. Günüň dowamynda iýilýän iýmit ýokumly hem-de ýeňil özleşdirilýän bolmalydyr.
Çagalara we uly ýaşly adamlara, esasan, sagat 6.00-dan 9.00-a çenli hem-de 18.00-dan 21.00 sagada çenli zerur bolan agyz suwuny almak we tomus paslyna laýyklykda geýinmek bilen öýden daşarda bolmak maslahat berilýär.
Daşardan salkyn jaýa girilende derli egin-eşiklerini gury eşige çalyşmalydyr, hiç bir ýagdaýda öý sowadyjynyň aşagyna kelläni, ýüzi we gursagy tutmak bolmaýar, munuň özi sowuklama we dem alyş ulgamynyň kesellemegine sebäp bolup biler.
Şeýle hem gyzyp gelip şol bada sowuk suwuň aşagyna girmek we sowuk suwy içmek bolmaýar. Munuň özi agyz boşlugynyň, dişleriň, gyzylödegiň sowuklama keselleriniň esasy sebäbidir.
Üşemeklik, günüň aşagynda gyzmaklyk — ikisi hem beden üçin sarsgyn ýagdaýdyr, şol sebäpli hem bedeni bu ýagdaýdan dogry alyp çykmak zerurdyr, bu bolsa ýiti sowuklama keselleriň döremeginiň we ötüşen hroniki keselleriň ýitileşmeginiň öňüni almaga kömek eder.
Bu ýagdaýda bedeniň kesele garşy durnuklylygyny ýokarlandyrmaly. Bally, limonly mylaýym çaý içmeli, alma gaýnatmasyny we demlemesini, itburun we zirk, çopantelpek demlemelerini kabul etmeli. Olar bedene gerek bolan mikroelementleriň öwezini dolýarlar we kesele garşy durnuklylygy ýokarlandyrýarlar. Milli mirasymyza degişli bolan düýe çalymyz we agaran tomus paslynda kuwwat beriji içgi we tagamdyr.
Hormatly Prezidentimiz Gurbanguly Berdimuhamedowyň “Türkmenistanyň dermanlyk ösümlikleri” atly ensiklopediki ylmy işinde giňişleýin beýan edilýän narpyz, çopantelpek, ýandagyň güli, käkilik oty, boýbodron, buýan otlaryndan taýýarlanan melhem çaýlar tomus paslynda kuwwat berip, teşneligi gandyrýar. Almadyr armyt, gawundyr garpyz ýylyň yssy günlerinde örän peýdalydyr.
Tomus paslynda deňziň kenarynda bellenilen kadalary berjaý etmek zerurdyr.
Güniň şöhlesiniň ýiti döwründe, şeýle hem gün ýaşandan soň deňizde suwa düşmek, has beteri-de daş aralyga ýüzmek bolmaýar.
Bu maslahatlaryň ýerine ýetirilmegi tomus paslynyň yssy günlerinde siziň saglygyňyz üçin peýdaly bolar.
Zehinli ynsanlaryň 7 aýratynlygy.
Ähli ynsanlar dünýä inende özlerine mahsus zehin — aýratynlyk bilen dogulýarlar. Zehinlerini ýüze çykaryp bilenler beýlekilerden tapawutlanyp başlaýarlar. Akylly adamlar ýüze çykan ähli meselelere, kynçylyklara aňsatlyk bilen çözgüt tapýan adamlardyr. Olar çuňňur düşünjeleri we ýiti zehinleri bilen tanalýarlar. Olaryň tapawutly aýratynlyklary näme ? Biz olardan nämeleri öwrenip bileris?
Akylly adamlar döredijilikleri bilen has köp tanalýar. Bilesigeliji bolandyklary üçin gürrüňe has içgin aralaşýarlar. Her bir işe çuň düşünmäge çalşyp, ondan bir many almak isleýärler. Olaryň beýleki adamlara garanyňda artykmaç taraplary özleriniň kemçiliklerini köp diýip hasaplaýanlygydyr. Olarda enjamlaryň nähili işleýändigi, tapawutly medeniýetler, azyk önümleriniň düzümi, taryh hakyndaky we töweregindäki adamlar baradaky täze zatlary öwrenmek üçin her pursady peýdalanmak, hemişe gözlegde bolmak häsiýeti bar. Şeýle- de, olar 24 sagadyň 7 sagadyny täze maglumatlara eýe bolmak we başarnyklaryny ösdürmek üçin harçlaýarlar.
Olaryň garaýyşlary we düşünjeleri diýseň anykdyr. Akylly adamlaryň hemmesi bir zada seredip nämäni görmek isleýän bolsa, anyk görüp bilýär. Şol ýerdäki ähli aýratynlyklary we ýetmezçiligi tiz duýýarlar. Düşünmek endiginiň ösendigi üçin bir-birine meňzeýän iki obýektdäki tapawutly taraplary-da çalt tapyp bilýärler. Eger ünsüni başga zatlara gönükdirmedik bolsalar, bu adamlar hiç bir zat babatda düşünişmezlige duçar bolmazlar. Olarda netije çykarmak we çak etmek häsiýetleri ösen. Köp gürlemegiň deregine olar öwrenmek üçin sowal bermäge meýillidirler.
Bir zady has içgin öwrenmegiň ýoly diňe synap görmek we gözegçilik bilen aýdyňlaşýar. Tomas Edison elektrik lampasyny ýakmak üçin 2000-e ýakyn dürli maddalarda tejribe geçirip görüpdir. Emma ol hiç hili netije bermändir. Onuň şägirtleriniň biri 700 synanyşygyň hem şowsuz geçendigini aýdanda, Edison oňa: «Ýok, bu başaryp bilmezlik däl! Biz gerek bolmadyk 700 zady öwrendik!» diýip jogap berýär. Diýmek, ýalňyşlar adamy güýçli edýär we oňa sapak bolýar.
Zehinsizlikden gorkmak, maksadyňdan dänmegiňe getirip biler. Şeýle günlerde biz täze zatlary ýerine ýetirmekde uçran şowsuzlygymyz zerarly maksadymyzdan dänýäris. Bir zady başaryp bilmesek, name üçin çalt ruhdan düşýäris? Wagty yzyna gaýtaryp, entek çagajykkak ýöremegi öwrenen pursadymyzy hakydamyzda janlandyralyň! Bu kämilleşmegiň dowamynda näçe gezek ýykylyp- sürüşdük?! Takmynan ýüzlerçe gezek. Eger şol wagt hem, maksadymyzdan dänen bolsak name bolardy? Öwrenmek köp wagty talap edýär, zehinli adamlar maksadyna ýetmek üçin ýüze çykan päsgelçiliklere köp üns bermeýärler. Olar maksadynyň hasyl boljagyna ynanyp, soňuna çenli dowam edýärler.
Olar wagtlaryny zerur jedellere we zehinli adamlar bilen söhbetdeş bolmaga harçlaýarlar. Olaryň başarnyklarynyň özeninde söhbet gurap bilmek ukyplary ýatyr. Siziň pikiriňizçe, has gowy gürleşip bilýän, öz diýenleri bilen töweregindäkileri ylalaşdyryp bilýän, sagdyn we berk gatnaşyklary döretmäge werziş bolan, söhbetdeşligiň esasynda gazanan ukyplaryny kyn pursatlarda peýdalanyp bilýän ynsan başarnyksyz we bagtsyz adam bolup bilermi? Dünýäniň özi uly aragatnaşyk tory we şol torda bize ylhamlandyryjy, peýdaly, manyly sowallary berýän adamlar gerek. Töweregimizde mugallymymyz, akylly dostumyz bolan wagty öwrenip bilijilik ukybymyz beýleki wagtdakylara seredende has beýikdir.
Has gowy öwrenip bilmek üçin beýnimiziň diňlemäge we okamaga ätiýajy bardyr. Kiçijik çagajygyň dünýäni nähili açyşyna syn ediň. Her bir zada gyzyklanma bilen sereder, ähli bölekleri bir ýere getirmäge çalşar we ondan lezzet alar. Akylly adamlar bilesigeliji häsiýete eýe bolup, islendik wagt özüni kämilleşdirmäge itergi berjek täsin pikirleri öwrenmäge taýýardyrlar.
Olar, adatça, dymmagy saýlarlar. Eýe bolan bilim we ukyplaryny başgalara täsir etmek üçin däl-de, şeýle etmek isleýän adamlary ýeňmek üçin peýdalanýarlar. Bilmeýan zatlaryny bilýän ýaly görkezmäge çalyşmazlar. «Bilmeýärin» diýen jogaby nagt bererler. Olar hemişe rahat we işjeň adamlar hasaplanýarlar.
Zehinli çagalara mahsus aýratynlyklar.
Dil ösüşi, şonuň bilen birlikde dil öwrenmek ukyby örän ýokary bolup, olar daşary ýurt dillerini tiz özleşdirýärler.
Okamak derejesi babatda, şeýle hem kitaby çalt okamakda we tiz düşünmekde özünden iki ýa-da üç ýaş ulularyň derejesinde tapawutlanyp bilýärler.
Olar mantykly (logiki) pikirlenişe hem eýedir. Okap, öwrenen zadyny ýadynda saklaýarlar, mantykly pikirlenmä eýe bolýarlar. Özüne gelip ýetýän maglumatlardan peýdalanyp bilýärler.
Olaryň käbirleri hasaplamakda, täze pikirleri oýlap tapmakda aýratyn ukyba eýe bolýarlar. Okaýan, öwrenýän zatlaryny zoraýakdan, aňa agram salyp ýat tutmaýarlar, höweslenip, bilesi gelip ýat tutýarlar. Olar kitap okamaklyga aýratyn höwesek bolýarlar.
Sebäpleri, wakalary seljerip, çuňňur düşünip we tejribe geçirip görmäge başarnykly bolýarlar.
Akyl bilen bagly müşgil meseleleri hem ýokary derejede çözmäge synanyşýarlar we baş alyp çykýarlar.
Aňsat we çalt öwrenýärler.
Medeni, aň-bilim we pikirleniş jähetindäki ýazgylary okamagy halaýarlar.
Işlere nähili çemeleşmelidiklerini, neneňsi girişmelidiklerini öňünden görmäge ukyply bolýarlar.
Höwesdir islegleri köp ugurly bolýar. Mysal üçin markalary, walýutalary, suratlary ýygnamak ýa-da käbir ussat adamlar hakdaky wakalary toplamak.
Öz işlerini özbaşdak bitirmegi halaýarlar.
Bir zady gaýta-gaýta ýerine ýetirmäge ýa-da birsyhly (rutin) usullar arkaly ýerine ýetirmäge sabyr-takatlary ýetmeýär, olar täzeçillige ymtylýarlar.
Dessine göz gezdirip, makul jogaby tapmaga ukyply bolýarlar.
Okuw derslerini özleşdirmekde adaty çagalardan mese-mälim tapawutlanýarlar.
Geljek hakda pikir etmäge, göwün ýüwürtmäge we zatlaryň düýp sebäbine düşünmäge höwesek (berlen) bolýarlar.
Ir ýaşlaryndan başlap kitaba muşdak bolýarlar.
Köp ugurly, köp taraply bolýarlar. Adatça zehinli adamlar diňe bir ugur bilen çäklenmeýärler.
Olar bir zada uzak wagtlap ünsüni jemläp bilýärler.
Mugallymlar zehinli çagalary ýüze çykaryp, olara ukyp-başarnyklaryna görä çemeleşseler, geljekde datly miweleri eçiljek sagdyn daragty ösdürip ýetişdiren dek bolarlar.
Zenan türgenleriň beýik ýeňişleri.
Geçmişden biziň günlerimize gelip ýeten  şadessanlarymyzda, dessanlarymyzda  türkmen zenanynyň mertligine, merdemligine ägirt döredijilik ukybynyň bolanlygyna şaýatlyk  edýän  taryhy  maglumatlar getirilýär. Geçmiş bilen şu günüň özboluşly hakyda ýumagyny çöşleýän şol hakykatlar türkmen zenanynyň tebigy dogumy, wepalylygy, mertligi barada söhbet etmäge itergi berýär. Zenanlarymyzyň öz ukybyny, aýratyn başarjaňlygyny sportuň dürli görnüşleriniň üsti bilen açyp görkezmegi bolsa has guwandyryjy ýagdaýdyr. Şonuň üçinem bu gün dünýä ýurtlarynda bolşy ýaly, türkmen sportunyň ösmeginde zenan türgenlerimiziň hyzmatynyň bolmagy, olaryň uly ýaryşlarda ýokary netijeleri gazanmaklary ýaly ähmiýetli wakalary ýurdumyzyň taryhynyň sahypalaryna ýazýar. Bu günki gün türkmen zenan türgenleri dünýä derejesindäki halkara ýaryşlaryna gatnaşyp Watanymyzyň baýdagyny belentde parladýarlar.
Mälim bolşy ýaly,  ýurdumyzyň taryhyna altyn harplar bilen ýazylan şanly waka —Ýapyk binalarda we söweş sungaty boýunça V  Aziýa oýunlary tamamlandy.  Milli türgenlerimiz  sebitiň iri ýaryşlarynda  örän oňat netije görkezdiler. Ýeňiş gazanan türgenleriň arasynda zenan türgenlerimiziň  hem az däldigi örän guwandyryjydyr.  Oýunlarda zenan türgenlerimiz  örän şowly  çykyş edip, ýurdumyzyň abraýyny goramagy başardylar.  Milli ýygyndymyzyň gazanan 245 medalynyň, 93-si zenan türgenlerimize degişli bolup, olaryň  30-sy altyn, 25-si kümüş, 38-si bürünç medallardyr.  . Zuhra Madraimowa,  Nasiba Surkiýewa,  Gülnar Haýytbaýewa, Laçyn  Badaglyýewa ýaly birnäçe medal gazanan   zenan  türgenlerimiz hem bar. “Aşgabat 2017-de”  zenan türgenlerimiz  sportuň tans, basketbol, ýeňil atletika, küşt ýaly görnüşleri bilen birlikde, sportuň sambo, göreş, jiu-jitsu, kikboksing, agyr atletika ýaly görnüşlerinden hem altyn, kümüş, bürünç medallary eýelemegi başardylar.
Sport — munuň özi, ilkinji nobatda, sagdynlyk we gözellik. Hut şonuň üçin hem zenanlarda sporta bolan höwesi artdyrmak  sagdyn durmuş ýörelgesini gazanmak  arkaly, ýokanç däl keselleriň öňüni almaga, enäniň we çaganyň saglygyny goramaga ýardam  edýär.  Türkmen zenanlarynyň “Aşgabat 2017-de” gazanan üstünlikleri türkmen sportunyň ösüşi bilen birlikde ýurdumyzda gender deňliginiň gazanylýandygyny ýene bir ýola alamatlandyrýar.
Türkmenistanyň Prezidenti:  “Ýurdumyzyň syýasy, ykdysady, we medeni binýadynyň has-da pugtalandyrylmagynda, gazanýan beýik ýeňişlerimizde, ýetýän belent sepgitlerimizde watansöýüjiligiň we ynsanperwerligiň belent ýörelgelerini özlerine tug edinen mähriban enelerimiziň, hormatly gelin-gyzlarymyzyň uly  goşandy bardyr” diýip, gelin-gyzlara uly ynam bildirmegi ýurdumyzyň her bir raýatynyň öňünde möhüm borçlary goýýar hem-de olary ata Watanymyzy beýgeltmäge çagyrýar. Türkmenistanyň Prezidentiniň  bu ynamyndan ruhlanan türkmen zenanlarynyň  Watanymyzy beýgeltmekde güýçlerini gaýgyrmaýandyklaryny bolsa  “Aşgabat 2017-niň” mysalynda ýene bir ýola göz ýetirdik.
Aýsenem NURLYÝEWA.
Zenanlar öz-özüni surata düşürmäge hepdede bäş sagatdan hem köp wagt sarp edýärler.
Orta hasap bilen her zenan öz-özüni surata düşürmäge günde 48 minut sarp edýär. Munuň özi hepdede 5,6 sagat, aýda 24 sagat, ýylda bolsa 12 gün diýmekdir.
Adamynyň ajaýyp böleginiň 16—25 ýaş aralygyndaky wekilleriniň 2000-siniň gatnaşmagynda geçirilen barlaglar orta hasap bilen her zenanyň öz-özüni surata düşürmäge günde takmynan 48 minut sarp edýändigini görkezdi. Bu hepdede 5,6 sagat, aýda 24 sagat, ýylda 12 gün diýmegi aňladýar.
Öz-özüňi surata düşürmegiň şowly bolmagy üçin olaryň köpüsi ýüz-gözlerini timarlaýarlar, gerekli ýagtylygy we aýratynlygy gözleýärler. Bir söz bilen aýdylanda, hakyky fotosesiýany — professional derejede surata düşmek hadysasyny gaýtalaýarlar. Şunlukda, aragatnaşyk torlaryna (sosset) günde üç kadr töweregi ýerleşdirilýär. Şowly we şowsuz kadrlaryň gatnaşygy altydan bir bölege deňdir. Iň gowy suratlar ýerleşdirilýän aragatnaşyk torlaryň sany bolsa iň azyndan iki dagy bolýar.
Barlagyň dowamynda sowal-jogap alşylan zenanlaryň her onunjysy telefonynda ýa-da kompýuterinde şeýle suratlaryň iň azyndan 150-sini saklaýar.
Saýtynda sowal-jogap alyşlyk geçirilen saýtyň onlaýn-dükanynyň şef-redaktory Nýubi Hends (Newby Hands) bu ýagdaýa şeýle teswirleme berdi:  “Munuň özi zenanlaryň ählisiniň öz-özüne aşyk bolandygyny aňlatmaýar. Olar ýüz-gözi timarlamak, saçyň owadan bezelmegi bilen bagly pikirlerini paýlaşýarlar we öz joralaryny we okyjylary sport bilen meşgullanmaga ruhlandyrýarlar”.
Gyzlaryň käbiri bolsa asla bu asylly maksada gulluk etmeýärler. Olaryň käbiri köpçüligiň ünsüni çekmek, hatda mümkin bolan ýigidini tapmak üçin özlerini surata düşürýändiklerini gizläp durmadylar. Käbirleri bolsa öňki ýigitleriniň nähili gyzy elden giderendiklerine ahmyr etmekleri üçin surata düşýärler.
Pikir soraşma gatnaşanlaryň 27 göterimi bolsa torlarda mümkin boldugyça köpräk laýk toplamak üçin suratlaryny goýýarlar. Bardy-geldi bu olara başartsa, birnäçe minutdan suratlaryny aýyrýarlar.
Zenanlaryň 10-dan 4-si öz-özüňi surata düşürmegiň olara öz keşbini seljermäge, aýnadan görünmeýän ýetmezçilikleri ýüze çykarmaga kömek edýändigini aýtdylar.
Zenanlaryň arasynda futzal oýny boýunça Ýaponiýanyň toparyny ýeňip biljek barmy?
Üç altyn medaly yzygiderli alan ýaponiýaly zenanlaryň topary sentýabr aýynyň 17-27 seneleri aralygynda geçiriljek Aşgabat 2017 Ýapyk binalarda we söweş sungaty boýunça V Aziýa oýunlaryna gatnaşýar we medallarynyň sanyny artdyrmagy maksat edinýär.
2007, 2009 we 2013-nji ýyllarda geçirilen Ýapyk binalarda Aziýa oýunlarynda Ýaponiýanyň futzal boýunça zenanlar topary  öňdeligi elden bermediler. Dört ýyl mundan öň Inçhon şäherinde geçirilen ýaryşda altyn medala mynasyp bolandyklaryna we kontinentiň iň oňat futzal topary bolmagyna garamazdan, bu topar şu wagta çenli birinjiligi elinden bermedi. Emma tälimçi Masanori Ito altyn medaly gazanyp biljek Eýran Yslam Respublikasy ýaly güýçli ýurtlar bar hem bolsa, Ýaponiýanyň zenan toparynyň kontinentde futzal sportundaky üstünligini dowam etdirjekdigine berk ynanýar.
Bu toparda işe başlamazdan öň “Fuçu atletika” we “Deukao Kobe” futzal toparlarynda işlän we Tokionyň J futbol ligasynda oýnan Ito “Dördünji gezek ýeňiji bolmak bilen toparymyzyň we ýapon futzalyň adyny ýene bir gezek äleme ýaýmak biziň baş arzuwymyz” diýip belledi. Ol sözüniň dowamynda “Eger biz çempion bolsak, onda biz Aziýanyň futzal taryhyna öz adymyzy ýazdyrarys. Bu agyr wezipäniň hötdesinden gelmäge we bu arzuwymyzy amala aşyrmaga ýeterlik derejede başarnygymyz bar” diýdi.
Eýran Yslam Respublikasy dördünji gezek ýeňiş gazanmak isleýän Itony we onuň toparyny gorkuzýar, çünki günbatar Aziýa sebiti boýunça Malaýziýada 2015-nji ýylda geçirilen Aziýanyň futbol konfederasiýasynyň guramagyndaky zenanlaryň ilkinji futzal boýunça çempionatynda Eýran Yslam Respublikasynyň zenanlar topary ýeňiş gazandy we gazanan üstünligi boýunça ýurtlaryndaky erkekleriň futzal toparyndan hem öňe geçip, futzal sportynyň has-da giňeýändigini görkezdi.
Eýranly zenanlaryň futzal topary final tapgyrynda ýaponiýaly zenanlary 1-0 hasap bilen utup, ýeňiş gazandylar. Olar 2013 Aziýa Ýapyk bina oýunlarynyň final tapgyrynda Ýaponiýanyň toparyndan utulan eýranly zenanlar bu gezek olary ýeňmek bilen arlaryny aldylar we Ito hem-de onuň toparynyň özlerine bolan ynamyny gaçyrdylar.
Bu ýeňişi göz öňünde tutmak bilen “Gynansakda biz häzirki wagtda Aziýada iň güýçli topar däl, sebäbi beýleki ýurtlar hem gün-günden güýçlenýär” diýip belleýän Ito: “Eýran Yslam Respublikasynyň toparynyň taýýarlygy ýokary derejeli we beýleki toparlaryň hem turnirde ýeňiş gazanmaga mümkinçilikleri bar. Emma Ýaponiýa bu ýagdaýdan baş alyp çykmaga taýýar we beýleki toparlar hem bizi aňsatlyk bilen ýeňmegi başarmaz diýip pikir edýäris. Biz ähli toparlardan üstün çykarys we muny hem subut etjekdigimize ynanýarys.
Biziň toparymyz tejribeli we ýaş oýunçylar bilen garyşyk, şonuň üçin hem topar oňat düzülen. Käbiri şikes alandygy hüjümçilerimiziň sany azrak, ýöne oýunda esasy zat hüjüm strategiýasyny ussatlyk bilen gurnamaklyga bagly” diýip aýtdy.
Ýaponiýanyň zenanlar topary 2011-nji ýylda geçirilen zenanlaryň arasynda FIFA dünýä kubogynda ýeňiji bolmak bilen soňky ýyllarda oýnuň açyk meýdandaky görnüşinde-de üstünliklerini artdyrýarlar.
Ito we onuň oýunçylary “Nadeşiko” futbol toparynyň bu üstünliginden täsirlendiler. “Biz hem futzal toparynyň futbol topary ýaly ähmiýetlidigini görkezmek isleýäris” diýýän Ito: “2011-nji ýylda Halkara futbol federasiýasy bileleşiginiň guramagynda Germaniýada geçirilen zenanlaryň arasynda dünýä kubogyny almak ugrundaky ýaryşda Ýaponiýanyň “Nadeşiko” futbol topary şowly çykyş etdi we ýapon zenanlarynyň üstünligini görkezdi. Olaryň ýeňşi bizi ruhlandyrdy. Şonuň üçin biziň maksadymyz “Nadeşiko” toparynyň gazanan ýeňşi bilen çäklenmek däl. Biz ýapon zenanlarynyň milli futzal topary hökmünde özümiziň aýratynlygymyzy we güýjümizi görkezmek isleýäris” diýip, sözüni soňlady.
Ýapyk binalarda we söweş sungaty boýunça V Aziýa oýunlarynda erkekleriň we zenanlaryň arasynda geçiriljek futzal ýaryşlary Aşgabadyň Olimpiýa şäherjiginde Köpugurly sport toplumynda açylyş dabarasyndan bir gün öň, ýagny 16-njy sentýabrda başlanar we 10 günläp dowam eder.
Zerur maglumatlaryňyzy ýitirdiňizmi? Bekap ediň!
Zerur bolan elektron maglumatlaryňyzy (faýllaryňyzy) ýitirip gördüňizmi? Kompýuteriň işjeň däl ýagdaýa gelmegi ýa-da operasion ulgamynyň täzelenmegi bilen maşgala suratlaryňyz, wideo şekilleriňiz, şahsy resminamalaryňyzyň pozulmagyna ýa-da gaty diskiň hatardan çykmagy bilen olaryň ýitmegine gabat geldiňizmi?
Şol wagt gaty diskiň özi däl, eýsem içindäki maglumatlar zerur diýip aýdan bolsaňyz gerek. Gaty diskdäki maglumatlary dikeltmek üçin gaty diskiň bahasyndan ep-esli çykdajy etmäge-de razy bolan bolsaňyz gerek.
Iş ýerlerimizde bolsa zerur resminamalarymyzy bilmezlikden ýitirýäris ýa-da olaryň pozulmagynyň sebäpkäri bolýarys.
Munuň öňüni nädip alyp bolar?
Maglumatlaryň ätiýaçlyk nusgasyny alyň (bekap ediň)!
Bekap (iňlis dilinde “backup”) – maglumatyň ätiýaçlyk nusgasyny almak prosesi.
Ilki bilen, iş ýerlerde şahsy resminamalar umumy tor disklerine goýulmaly däl, sebäbi umumy tor diskleri merkezi kompýuterde (serwerde), ýagny başga kompýuterde ýerleşýär. Eger merkezi kompýuter (serwer) hatardan çyksa, ýa-da öçük wagtyna gabat gelseňiz, onda siziň maglumatlaryňyz elýeter däl bolar. Şeýle hem, ulgam administratory muny göz öňünde tutmadyk bolsa, umumy tor disklerindäki maglumatlar başga biri tarapyndan pozulup biliner. Munuň sebäbi, adyndan belli bolşy ýaly, “umumy tor diski” – diňe siziň däl, eýsem birnäçe adamyň girmäge mümkinçiligi bolmagydyr. Şol sebäpden, iş ýerleriňizde şahsy resminamalaryňyzy umumy tor disklerinde saklaman, diňe öz kompýuteriňizde saklamagy maslahat berýäris. Eger saklan ýagdaýyňyzda hem, öz kompýuteriňize umumy tor disklerindäki maglumatlaryňyzyň ätiýaçlyk nusgasyny alyp goýmagy endik edinmegiňizi talaba laýyk hasaplaýarys.
Gündelik durmuşymyzda maglumatlaryň ýitmeginiň ýene-de birnäçe ýagdaýlaryna gabat gelmek bolýar. Meselem, uly göwrümli gaty diskimizi başga bir kompýutere salmak bilen, şol kompýuterden wirusyň geçmegi we içindäki ähli maglumatlaryň pozulmagy. Ýene bir mysal, gaty diskimizi elimizden gaçyrmak we onuň döwülmegi, netijede, içindäki maglumatlarymyzyň ýitmegi.
Ýokarda agzalan howplaryň öňüni almak maksady bilen, zerur bolan maglumatlaryňyzyň elmydama ätiýaçlyk nusgasyny alyp durmagyňyzy maslahat berýäris.
Maglumatlaryň ätiýaçlyk nusgasy näme?
Kompýuter we tehnologiýalar dünýasinde elektron maglumatlaryň artmagy bilen olary dolulygyna, bitin we ygtybarly ýerde saklamak zerurlygy ýüze çykýar. Elektron görnüşde saklanylýan maglumatlaryň bir ýerden başga ýa-da birnäçe ýerlerde nusgalarynyň saklanylmagyna – maglumatyň ätiýaçlyk nusgasy diýilýär.
Maglumatlaryň ätiýaçlyk nusgasy näme üçin gerek?
Hakyky maglumata zeper ýeten ýagdaýynda ätiýaçdaky nusgasyny dikeltmek (ulanmak) üçin.
Her bir maglumatyň ätiýaçlyk nusgasyny saklamak zerurmy?
Ýok. Diňe zerur maglumatlaryň ätiýaçlyk nusgalarynyň saklanylmagy maksada laýyk bolar. Muňa mysal edip, şahsy resminamalar, maşgala suratlary, iş ýerlerinde zerur iş resminamalaryny bermek bolar.
Maglumatlaryň ätiýaçlyk nusgasyny näçe wagtdan alyp durmaly?
Munuň belli bir kadasy ýok, öz islegiňize görä. Emma maglumatlaryňyzyň ätiýaçlyk nusgalaryny azyndan aýda bir gezek almagyňyzy maslahat berýäris.
Maglumatlaryň ätiýaçlyk nusgalary nirede saklanylsa gowy?
Maglumatlaryň ätiýaçlyk nusgalary gaty disklerde ýa-da USB göterijilerinde saklanylsa gowy. Olar ykjam görnüşde CD/DVD disklerinde hem saklanylsa bolýar, emma CD/DVD diskleri wagtyň geçmegi bilen tiz zaýalanýar.
Maglumatlaryň ätiýaçlyk nusgasy nähili saklanylmaly?
Olar maglumatlaryň hakyky saklanylýan ýerinden başga ýerde (uzagrak ýerde) saklanylsa gowy. Meselem, bir daşky USB gaty diskindäki maglumatlaryň ätiýaçlyk nusgasy başga USB gaty diskinde başga ýerde (başga otag, başga jaý, we ş.m.) saklanylsa gowy. Munuň sebäbi bolsa, hakyky gaty diske zeper ýeten ýagdaýynda ätiýaçlykdaky nusgasyna zeper ýetmez ýaly.
Öýdäki kompýuteriňizde zerur bolan resminamalaryňyz bar.
Şol zerur resminamalaryňyzy gaty diske, USB göterijä ýa-da iň bolmanda CD/DVD diskine olaryň nusgasyny göçüriň.
Ulgam administratoryna maglumatlaryňyzyň ätiýaçlyk nusgalaryny almak boýunça kompýuteriňizi sazlap bermegini haýyş ediň.
Eger ulgam administratory ýok bolsa, maglumatlary işiň gaty diskine, USB göterijisine ýa-da CD/DVD diskine olaryň nusgasyny göçüriň.
Kompýuterdäki maglumatlardan başga, durmuşymyzda wajyp orny eýeleýän mobil telefonlarymyzdaky maglumatlaryň hem ätiýaçlyk nusgasyny saklamak maksada laýyk bolar.
Häzirki wagtda “akylly” mobil telefonlar kompýuterleriň ýerine ýetirýän köp funksiýalaryny özünde jemleýär. Şuňa laýyklykda, mobil telefonlarymyzda hem durmuşymyza degişli maglumatlary saklaýarys (suratlar, wideo şekiller, resminamalar, elektron kitaplar we ş.m.). Şol sebäpden, telefondaky maglumatlaryň hem ätiýaçlyk nusgasyny alyp durmak maslahat berilýär.
Zeýtun ýagynyň bejeriş häsiýetleri: dünýäde iň peýdaly ýag.
Zeýtun ýagynyň bejergi häsiýetlerine baha bermek kyndyr. Ýöne ýerden gadymy grekler oňa ömüriň, saglygyň we sagdynlygyň agajy diýmändirler. Zeýtun ýagynyň häzirki döwür adama we onuň saglygyna nähili peýdasy barka? Zeýtun ýagynyň bejeriş häsiýetlerini ir döwürlerden bäri saglyk bilen deň derejede gözellik üçin hem ullanylýan eken.
Zeýtun ýagy: gysgaça maglumat.
Zeýtun ýagynyň bejergi üçin ähimiýeti örän ýokary bolansoň, ol saglyk üçin iň gymmatly iýmit önümleriniň biri hasaplanylýar. Şeýle-de bolsa, dünýäde harçlanýan ýaglaryň bary ýogy üç göterimi zeýtun ýagynyň paýyna düşýär. Ýogsa zeýtun ýagy, örän seýrek gabat gelýän, adam organizminde ýüz göterim özleşip bilýän iýmitleriň hataryna girýär. Şeýle-de zeýtun ýagy adamyň hamynyň, saçynyň düzümini gowulandyrýar (munuň üçin ony diňe bir iýmite ullanylman, eýsem-de ýüzüňe ýapýan kerm örtüge goşundy höküminde ullanylýar). Hatda horlanmakda we organizmiň maddy alyş-çalyş ulgamynda hem özüniň ýagdygyna garamazdan, zeýtun ýagy uly rol oýnaýar. Diýetologlar zeýtun ýagyny ähli diýetalara goşmagy maslahat berýärler. Sebäbi onuň düzümi, biziň organizimizdaki beýnä dokluk barada signaly berýän maddany işläp çykarýan oleon kislotasyna baý . Şeýlelikde, zeýtun ýagy üstünlik bilen we uzak wagtlyk açlyk duýgymyzy basyp ýatyrýar. Ýokardaky agzalanlar siziň üçin, aşhanaňyzda bir çüýşe hoşboý ysly zeýtun ýagyny edinmäge bahana dälmidir eýsem?
Zeýtun ýagynyň bejergi häsiýetleri.
Häzir bolsa zeýtun ýagynyň adamyň saglygyna berýän peýdasy barada ýakyndan tanyşalyň. Birinjiden, bu iýmit önümi—holesteriniň derejesini peseltmek boýunça rekordsmen hasaplanýar. Diýmek, ateresklerozyň, ýürek-damar keselleriniň, diabetiň, Alsgeýmeriň keseliniň we şoňa meňzeş näsaglyklaryň öňüni almakda oňa taý geljek zat ýok. Zeýtun ýagynyň ýene-de bir bejergi häsiýeti, onuň sowuklamaň öňüni alyş güýjidir, we organizmde bolup biljek islendik sowuklamaň—gripden, anginadan başlap tromboflebit ýa-da aýdaly, jyns infeksiýasy—garşysyna göreşde peýdalydyr. Aşgazan şikeslilere (ýazwa) lukman bejeriş berhizligini maslahat berende, zeýtun ýagy onda ilkinji rol oýnaýandyr.
iýmiti siňdirmä ýardam, aşgazan-içege keselleriniň öňüni alma we bejerme;
immun ulgamynyň durnuklylygyny ýokarlandyrmak;
organlaryňy we endamyň garramasyny haýallatmak;
akyl taýdan işi kämilleşdirme, ýadyňy gowlama, gaharjaňlygyň öňüni alma;
şikesleriň we ýaralaryň bitmesini tizleşdirmek;
aşgazanda ýara döremegiň öňüni almak;
süňkleriňi berkitmek;
onkologiýa keselleriniň öňüni almak;
Şeýle-de, zeýtun ýagy göwreli aýallara pedaly, täze dünýä injek çagaň beýnisiniň ösüşine oňaýly täsir edýär.
Iň oňat hilli zeýtun ýagyny nädip saýlamaly?
Zeýtun ýagynyň bejeriş häsiýetlerini özüňde doly duýmak üçin, onuň haýsy görnüşiniň adama has ýakymlydygyny bilmek zerurdyr.
Elmydama sowuk sykym (preslenme) arkaly alynan zeýtun ýagyny saýlaň. Etiketkanyň ýüzünde: “Extravirginoliveoil” ýazgy bolmalydyr. Ol, ýag alynanda  himiki serişdeler ullanylman, diňe mehaniki güýç, ýagny ýagyň  preslenme arkaly alynanyny aňladýar. Hut şu görnüşdäki zeýtun ýagy—rafinirlenmedik, sowuk sykym—iň ýokary ýaramly häsiýetlere eýedir.
Zyýanly dostluk: Ýalan «dostlaryň» alamatlary.
Kimdir birini zäherlemek özboluşlylygy diňe bir janly-jandarlara, mysal üçin, ýylandyr içýan ýa-da möý ýaly haýwanlara degişli edilýär. Emma gytak manyda, has takygy sözüň göçme manysynda kimdir birine has ýaramaz täsir edip, başgaça aýdylanda «zäherläp» bilmek metaforasyny adamlar babatda hem ulanmak ýerine düşmän duranok. Bu dostluk gatnaşyklarynda ýüze çykýan ýagdaý. Dostlukda hemişe ikitaraplaýyn oňyn häsiýetleriň hyzmatdaşlygy gabat gelmeýär.
Başga bir tarapdan bu «zäherli» ýagdaýdan baş alyp çykmakda psihologlar täsin bir ideýany teklip edýärler, bu bolsa «dost hem däl, duşman hem däl» diýen ýörelgedir.
«Meňki bitsin...» Eger kimdir biri bilen gatnaşygyňyzda garşyňyzdaky adamyň siziň yzygiderli edýän ýagşylyklaryňyzdyr ýardamyňyza garşylyklaýyn hereket etmeýändigini, ýa bolmasa-da beýle jogaby bermegi islemeýändigini mese-mälim duýsaňyz, onda bu dostlugy kesmekden başga zerurlyk ýokdur. Özüni dost hasap edýän adamlar garşysyndaky adama deň derejede gaýtargy berýärler.
Ýoguňa düşünmese. Dost diýýäniňiz «ýok» sözüňize düşünmese siz bilen ýakyndan gatnaşygy dowam eder diýip pikirem edip oturmaň. Dost diýeniň islendik ýagdaýda haýsydyr bir başarmaýan işiň üçin gaty görüp ýa-da arasyny üzüp ýörmez. Bu ýagdaýda siz bilen diňe peýda üçin gatnaşýanlar gaty görüp biler.
Begenjiňe begenmese. Siziň bir zada begenmegiňize ýa-da şatlykly ýagdaýa düşmegiňize dostuňyz şärikdeş bolmasa ýa-da «Hä, şeýlemi?!» diýen terzde nalaç jogap berýän bolsa, onda ol siziň şowsuz ýagdaýyňyza nähili baha berer. Bu hem gatnaşyklaryň bir şahasy.
«Limon ýaly sykylan». Kimdir biri bilen gatnaşyp horukýan bolsaňyz, hasam bu zatlar duýgulaýyn täsirde bolsa onda şu berilýän maslahatlara gulak salmagyňyz zerur.
Tersin bäsdeşlik. Bäsdeşlik dostlukda bolýan zat, emma dostuňyz siziň bilen hemişe «ýaryşyp», alyp bilmedik galasy siz bolup ýörse, munuň nämesine dostluk diýip bolar.
Duýgudaşlyga garaşýarlar. «Zäherli dostlar» hemişe ykbalyndan zeýrenip, siziň duýgudaşlyk bildirmegiňize garaşýar, onuň meselesini çözmelisiňiz diýip düşünýär.
Müdimilik manipulýasiýalar. Megerem, bu häsiýet ýüze çykan halatynda siz dostlugy gürrüňsiz bes etmeli. Psihologlaryň maslahat bermegine görä, eger dost ýa-da ýakyn hasap edýän adamyňyzyň sizi oýnaýandygyny, ulanýandygyny, etmejek işiňizi etmäge mejbur edýändigini aňsaňyz, onda ol adamdan gaça durmaly.
Eger şu ýokarda bellenilip geçilen aýratynlyklar size dostuňyzyň «zäheriniň» bardygyny ýa ýokdugyny mälim etmeýän bolsa, onda bu ýagdaýda pikir soraşma geçirmek zerurdyr. Munuň üçin bolsa saýry bir adamlaryň pikirini diňläň, daş-töwerek üçin siziň dostlugyňyzyň nähili görünýändigi bilen gyzyklanyň.
, has içgin oýlanyp görmeli;
Dostuňyzyň size bolan, onuň sizi ulanýandygyna akyl ýetirmek;
Gözýetimiňizi giňeldiň, has ýygjam gatnaşmaga çalşyň ýa-da gatmaşyklary doly kesip görüň.
Eger adamyň iş ýerinde sözi alyşýan dosty bolsa, ol adatdakydan 7 esse;
Ýürekdeşlik bilen edilen söhbetler ynsana gaýgy-hasratlaryny unutmaga we meselelerine başga tarapdan seredip çözgüt tapmaga ýardam edýär.
Zähmet rugsady nähili hasaplanýar?
Zähmet rugsady nähili hasaplanýar?
Ýaz möwsüminiň gelmegi bilen köpimiz bir ýerlerik gitmegi, dynç almagy meýilleşdirýäris. Elbetde Dynç almak üçin onuň býujetini hem meýilleşdirmek hökmandyr, netijede ýylyň dowamynda ýygnan süýşürintgilerimizi we garaşylýan girdejilerimiziň hasap-hesibini geçmek zerurlygy ýüze çykýar. Garaşylýan girdeji diýip biz edara kärhanalarda işgärlere tölenýän zähmet rugsadynyň tölegini göz öňünde tutýarys. Bu makalada biz size býujetiňizi takmynan meýilleşdirmek üçin, zähmet rugsady barada gürrüň bereris hem-de onuň hasaplanylşyny görkezeris.
Zähmet rugsadynyň dogry atlandyrylşy Türkmenistanyň zähmet hakyndaky kodeksiniň, VI  bölüminde "Her ýylky esasy rugsat" diýilip atlandyrylyp bu barada giňişleýin aýdylyp geçilýär.
Her ýylky esasy rugsadyň dowamlylygy ýylda otuz senenama güni diýlip bellenilýär. Işgär ilkinji işläp başlan ýyly üçin zähmet rugsadyny zähmet şertnamasynyň baglaşylan gününden başlap üznüksiz on bir aý işländen soň alyp bilýär. Ikinji we soňky ýyllary üçin her ýylky esasy rugsady kärhanada bellenilen rugsatlaryň grafigine laýyklykda alyp bilýär.
1) wagtlaýyn zähmete ukypsyz bolan mahalynda;
2) göwreliligi ýa-da çaga dograndygy boýunça rugsat berlende;
3) her ýylky esasy rugsat okuw rugsady bilen, nika baglaşmak we jaýlama hem-de ýatlama däp-dessurlaryny amala aşyrmak üçin goşmaça rugsat bilen gabat gelende;
4) Her ýylky esasy rugsady almakda päsgelçilik döredýän ýagdaýlar.
Her ýylky esasy zähmet rugsady, işgäriň islegine görä, iki bölege bölünip, iş ýylynyň dürli döwürlerinde berlip bilner.
Rugsadyň haýsy iş ýyly üçin berilýändigine garamazdan, rugsada gidilýän aýyň öňündäki 12 senenama aýyny jemläp ortaça aýlyk zähmet haky we ortaça günlük zähmet hakynyň möçberi çykarylýar.
Mysal üçin;
Arslan 2018-nji ýylyň awgust aýynda 30 günlük ýyllyk zähmet rugsadyny almagy meýilleşdirýär. Biz Arslanyň ortaça aýlyk zähmet hakyny we ortaça günlük zähmet hakynyň möçberi hasaplamaly. Kodeks boýunça ortaça günlük zähmet haky ortaça aýlyk zähmet hakyny 29,7-ä bölmek ýoly bilen hasaplanýar.
Lezzetli dynç alyň!
Zähmete tölenýän hak nädip hasaplanylýar?
Zähmet haky – Iş beriji tarapyndan, Iş ýerine ýetirijä (işgäre)  eden işine hiline, tizligine, möçberine, agyrlygyna, ýeňilligine laýyklykda töleýän tölegi.
Her bir zähmete ukyply adam zähmet çekýär, her bir adama çeken zähmeti üçin hak tölenýär. Tölegiň möçberi ýa-da başga şertleri iş beriji bilen işgäriň arasynda baglaşylan şertnama esasynda amala aşyrylýar. Köp adama olaryň alýan zähmet haklarynyň nädip hasaplanylşy gyzykly bolsa gerek.
Iş beriji zähmet haky tölände esasy Türkmenistanyň zähmet hakyndaky kodeksine hem-de «Salgytlar hakynda» Türkmenistanyň bitewi Kanunyna salgylanýar. Zähmet haky işgäriň eline barýança birnäçe ýagdaýy başdan geçirýär. Şertnamada bellenilen möçberden ugur alýar we bir näçe hasaplamalardan soň işgäriň eline barýar. Bu hasaplamalaryň möçberi, işgäriň öz zähmet hakyna esaslanyp meýletin durmuş we sosial taýdan baglaşan goşmaça şertnamalaryna (medisina, pensiýa we ş/m) bagly. Zähmet hakynyň hasaplanmasy aşakdaky hereket (surat1) boýunça amala aşyrylýar;
Bu çyzgy (surat 1)  zähmet haky hasaplaşygyň iň gysga görnüşi, bundan başga her dörtburçyň içinde-de hasaplamalar amala aşyrylýar. Gysgaça mysal bilen düşündirjek bolaly;
Çerkez tekstil fabriginde ýükçi bolup işleýär. Oňa mart aýy üçin zähmet hakyny hasaplamaly. Onuň şertnama boýunça baglaşylan zähmet haky 2 500 manat. Mart aýynda iş gününiň sany 19 iş güni boldy (hakykatda mart aýynda 31 gün boldy baýarmçylyk we dynç günler iş güni diýilip hasaplanmaýar) iş sagady hem 150 sagat. Çerkez 8-nji mart baýramçylyk güni hem işe çykyp  8 sagat işläpdir (Zähmet kodeksi boýunça dynç güni işlenen sagatlar 2 essä köpeldilýär). Çerkez zähmet hakyndan pensiýa ätiýaçlandyrmasy tölegi (PÄT) boýunça 2 %, medisina ätiýaçlandyrmasy tölegi  boýunça (MÄT) 3 % we kärdeşler arkalaşygy tölegi (KAT) boýunça 1% tölemek üçin şertnama baglaşypdyr. Salgyt kodeksine laýyklykda Çerkez girdejisinden býujete 10% girdeji salgydyny (GS) tölemeli. Hasaplamany ýokardaky tertibe (surat 1)  geçireli.
Çerkeziň eline alýan pul möçberiniň jemi 2 324 manada deň boldy. Bir aýdaky iş günleriň, sagatlaryň  möçberini Türkmenistanyň ykdysadyýet we maliýe ministrligi tarapyndan bellenilýär we “Önümçilik senenama”  diýilip atlandyrylýar.
«AHAL» — «ALTYN ASYR»: SANLAR, MAGLUMATLAR.
IKISINDE-DE 2 GOL: Şu möwsümde «Ahal» bilen «Altyn asyryň» özara duşuşyklarynyň ikisinde-de derwezelere 2 pökgi girdi. Ýöne umumy üstünlik «Altyn asyryň» tarapynda.
ARA ÝYGRYLDY: Şu duşuşykdaky ilkinji goluň awtory Süleýman Muhadow iň netijeli hüjümçileriň ýaryşynda Myrat Ýagşyýew bilen arany 2 gola çenli ýygyrdy. Indi Myrat Ýagşyýewiň 18, Süleýman Muhadowyň 16 goly bar. Süleýman Muhadow Myrat Ýagşyýew bilen arany 2 gola çenli ýygyrdy.
4 OÝUNDA 6 GOL: Süleýman Muhadow soňky 4 duşuşykda 6 gol geçirdi.
HÜJÜMÇILERDEN HÜJÜM: Ýokary liganyň häzirki netijeli oýunçylary Myrat Ýagşyýew bilen Süleýman Muhadowyň  ikisi hem «Ahal» bilen bolan soňky duşuşykda gol geçirmegi başardy.
«AHALYŇ» ÜÇÜNJI ŞOWSUZLYGY: Şeýlelikde, «Ahal» şu möwsümdäki senesi üýtgedilen oýunlaryň birinde-de ýeňiş gazanyp bilmedi.
120-nji ÝEŇIŞ: Şu duşuşykda «Altyn asyr» topary  milli ýaryşlardaky (Türkmenistanyň çempionaty we Kubogy bilelikde alnanda) 120-nji ýeňşini gazandy.
MYRAT ANNAÝEWIŇ GOLY: Duşuşygyň 60-njy minudynda  «Ahalyň» derwezesine girizilen bu gol «Altyn asyryň» Ýokary ligadaky 360-njy goly boldy. Toparyň milli ýaryşlarda geçiren goly bolsa 420-den geçdi.
15 GOL: Şeýlelikde 11-nji tapgyryň duşuşyklarynda jemi 15 pökgi derwezelere girdi, mundan öň 14-nji tapgyrda 15 gol geçirilipdi.
30 GOL: Myrat Annaýewiň geçiren pökgüsiniň ýene bir aýratynlygy bar. Ol «Altyn asyryň» şu möwsümdäki 30-njy goly hökmünde hasaba alyndy.
ÝEŇIŞ TAPGYRY: Ýaryş sanawynyň başyny çekip gelýän «Altyn asyr» topary  bassyr 3-nji duşuşygynda  ýeňiş gazandy.
ILKINJI GEZEK: «Ahal» topary şu möwsümde ilkinji gezek yzygiderli geçirilen 2 oýunda ýeňildi.
Duşuşykdan taýýarlanan fotoreportažymyzy sypdyrmaň!
“Ak tam bazary” onlaýn söwda meýdançasynda ýokary islegli harytlar.
Meýilnama düzmek we täze gelen ýyl özi bilen nämeler getirjegi, wakalar, tehnologiýalar, täze tendensiýalar meýilnamasynda nämelere garaşyp boljakdygy we satyn alyjylaryň täze isleglerini kanagatlandyrmak üçin we öňki müşderileri diňe saklamak däl-de, eýsem olaryň sanyny artdyrmak üçin özüniň biznes-taslamasyna bu trendlary nädip goşup boljakdygy barada çaklamalary düzmek adamlara mahsusdyr. Moda täzelikleri bilen aýakdaş gidýän müşderiler barada aýdanda bolsa, bu dürli aktual harytlary tapmagyň iň amatly usuly hasaplanylýar.
Iň iri “Ak Tam bazary” onlaýn söwda platformasynyň hünärmenleri müşderiler we hyzmatdaşlar bilen gatnaşykda ýüze çykarylan we belki täze geljek ýylda meýdany has giňejek müşderileri gyzyklandyryp biljek tendensiýalaryň şahsy synyny taýýarlady.
Öň hatarlardaky orunlary häli şindi gurluşyk harytlary, bezeg elementleri we öý üçin gerekli bolan enjamlar eýeleýär. Munuň esasy sebäbi soňky ýyllarda adamlaryň aňynda we ähmiýetliliginde köp özgertmeleriň bolup geçendigi üçin köp zady üýtgetmeli bolýanlygy bilen baglydyr. “Berklik we amatlylyk, täsir galdyrmaklyk çemeleşmesine garşy” trendy örän ýörgünli hasaplanýar. Bu tendensiýa moda dünýäsinde has tapawutly duýulýar, muňa garamazdan başga pudaklarda – interýer dizaýnlerinde, daşky görnüşlerde we gajetleriň we tehniki enjamlaryň funksionalynda we ş.m. hem şuňa meňzeş ýagdaýy syn etmek mümkindir. Berklik we funksional manysy bolmadyk islendik “owadanlygy” aradan aýyrmak – düýp esas.
Dünýäni “hýugge” (daniýalylaryň dilinde “hygge”, aýratyn ýakymlylyk, rahatlylyk we şatlyk atmosferasy diýmekligi aňladýar) atly filosofiýa gurşap alyp başlady. Ol özünde öý ýakymlylygyny, ýönekeýligi we tebigy materiallardan bolan ýokary hilli köp bolmadyk predmetleri: agajy, derini, ýüňi, zygyry we ş.m. sazlaşdyryp jemleýär.
Häzirki wagtda stili bar bolan interýer diýeňde, köpüň pikiri boýunça howa, agaç, metal, tebigy daşlaryň köp we mebeliň az bolan lofta düşünilýär.
Indiki trend “Tebigylyk we hakykylyk owadanlyk, kaşaňlyk kultyna we göze ilýän zynata garşy”. Hemişe sagdyn bolmaklyga we tebigy gözelligiňize buýsanmaga ýardam etjek sport-kosmetologiki merkezleriň hyzmatlary bu ugry saýlap bilerler.
Şeýle-de tendensiýalardaky üýtgeşmeleriň täsiri ýetmeýän hyzmatlar derejesi hem bar. Mysal üçin, işgär agentliginiň, terjime merkezleriniň, klining kärhanalaryň we ş.m. hyzmatlary.
Elbetde, tendensiýalar we geljegi bar bolan ugurlar diňe bular bilen çäklenmeýär. Bu tema jemgyýetdäki we tehnologiýalardaky özgertmeler prosesiniň özi ýaly tükeniksiz we çäksizdir. Biz mydama üýtgäp durýan dünýäde ýaşaýandygymyzy unutmaly däldiris, durnuksyz we üýtgewli daşky gurşawda subýektiň (adamyň, biznesiň) üýtgemeginde meňzeş ýagdaýlary üstünligi kepil geçip bilýänligi üçin täzeliklere taýýar bolmalydygymyzy hem ýatdan çykarmaly däldiris. “Ak Tam Bazary” söwda platformasy şahsy üstünlikli biznesiňizi döretmäge we ösdürmäge ýardam berer.
“Aksuw” hojalyk jemgyýetiniň öndürýän gön önümlerine bolan isleg gün günden artýar.
Türkmenistanda deri önümçiligi bilen meşgullanýan “Aksuw” HJ bu ýerli çig maly dünýä bazaryna çykaryp başlady. Önümiň Italiýa ugradylan ilkinji tapgyryna italýan hyzmatdaşlar tarapyndan deriniň hiline ýokary baha berilip ýewropa standartlaryna laýykdygy bilen bagly eýýäm çig malyň eksportynyň bu ýurda indiki tapgyryny ugratmak barada taýýarlyk işleri alnyp barylýar.
Häzirki wagtda Ahal welaýatynyň Bäherden etrabynyň Sünçe obasynda ýerleşen “Aksuw” kompaniýasynyň zawody Türkmenistanyň iň iri önümçiligi bolup, her gün umumy göwrümi takmynan 48 000 - 50 000 dm2 aralykda  bolan gön işlenip taýýarlanylýar. Bu ýerde Italiýanyň we Türkiýäniň häzirki zaman enjamlary ornaşdyrylan. Munuň netijesinde diňe bir ýokary tehnologiki önümçilik bilen çäklenmän, şeýle hem energiýa tygşytlaýjy we ekologiki taýdan arassa önümçilik hem amala aşyrylýar. Kompaniýa ýerli çig maly – iri şahly mallaryň derisi peýdalanýar. Uzagyndan biz ownuk şahly mallaryň we düýeleriň derisini ulanmaklygy göz öňünde tutýarys.
2015-nji ýyldan bäri “Aksuw” HJ “Muhammet-Balkan” HJ bilen hyzmatdaşlyk gatnaşyklaryny alyp barýar. Şonuň netijesinde bu ýerde ýokary hilli ýerli, ekologiki taýdan arassa çig maly peýdalanmak bilen häzirki zaman we ýokary hilli aýakgap önümleriň dürli görnüşleri ýagny, erkek, zenan we çagalar aýakgaplaryny, beýleki deri-gön önümleriniň dürli görnüşleri işlenip taýýarlanylýar. Mundan başga-da, “Aksuw” HJ kiçi we orta kärhanalaryň birnäçesini gön bilen üpjün edýär. Bu bolsa öz gezeginde işleriň kämilleşmegine, göwrüminiň ýokarlanmagyna we iş orunlaryň sanynyň artmagyna itergi berýär.
Täze tehnologiýalaryň ornaşdyrylmagy, dünýäniň öňdebaryjy tejribeleriniň özleşdirilmegi, maýa goýumlarynyň çekilmegi – bularyň ählisi “Aksuw” HJ-ne mallaryň ýerli görnüşlerinden alnan çig malyň gaýtadan işlenmeginiň göwrümini hem-de eksport kuwwatyny artdyrmaklyga mümkinçilik berýär.
“Aliexpress” internet dükanynda ýylyň dowamynda bolan esasy arzanladyşlar.
Soňky döwür “Aliexpress” internet dükanynyň geçirýän arzanladyşlary diýseň meşhur boldy. Muňa mysal edip, soňky gezekdäki “11:11” arzanladyşyny bermek bolar.
2017-nji ýylyň ahyrynda “Aliexpress” internet dükanynyň ýylyň dowamynda geçiren ähli arzanladyşlary barada giňişleýin gürrüň bermegi makul bildik. Bu arzanladyşlar diňe bu ýyl däl, eýsem adatça her ýyl geçirilýär.
Arzanladyş ýylyň duşenbe günleriniň birnäçesinde bolýar. Esasy kiberduşenbe bolsa – ýylyň ilkinji duşenbesi. Marketingde kiberduşenbe diýmegiň özi – “Black Friday” anna gününden soň gelmegini aňladyp, satyş döwrüniň başlanmagy manysyny berýär. Bu söz ilkinji bolup ABŞ-da ulanylyp başlanýar. Müşderiler “Black Friday” anna gününde harytlara bolýan arzanlaşyklardan soň hem söwdany dowam etmekleri üçin, duşenbe güni işlerine başlap, oturan ýerlerinden onlaýn (hakyky wagt tertibinde) söwda edip bilmekleri üçin arzanladyş aksiýasynyň bir görnüşi hökmünde oýlanyp tapylýar.
Halkara zenanlar güni mynasybetli, bu günde zenanlar üçin uly arzanladyşlar geçirilýär. Erkekler zenanlar üçin sowgatlary, zenanlar bolsa özlerine we ýakynlaryna harytlary arzan bahadan satyn alyp bilerler. Iň uly arzanladyşlar zenanlaryň egin-eşiklerine we bezeglerine bolýar. Arzanladyşlar mart aýynyň başynda başlaýar, 8-nji martda bolsa iň uly arzanladyşlar bolýar.
“Aliexpress”-iň doglan güni – ýylyň dowamynda bolýan arzanladyşlaryň iň ulusy. Şu ýyl saýtyň esaslandyrylanyna 7 ýyl boldy. Bu arzanladyş her ýyl geçirilýär, şu mynasybetli satyjylaryň aglaba bölegi harytlarynyň bahalaryny arzan derejä ýetirýärler. Mundan başga-da, doglan gününiň şanyna “Aliexpress” gyzykly, sowgatly we utuşly oýunlary, bäsleşikleri geçirýär. Mysal üçin, bir harydy “satyn almak isleýärin” bölümine goşanyň üçin pul möçberinde kuponyň berilmegi. Her bir ýerine ýetirilen ýumuşyň netijesinde 1 şem ýanýar. Jemi 7 sany ýumuş ýerine ýetirilse, “Aliexpress” size sowgat berýär. Bu aksiýanyň dowamynda meşhur smartfonlary iki esse arzan bahadan alyp bolýandygy nygtalýar. Aksiýa 28-31-nji mart aralygy geçirilýär.
Iýun aýynyň başlarynda herkimde egin-eşikleri täzelemek mümkinçiligi döreýär. Egin-eşiklerden başga-da, köwüşler, sagatlar we elektronikada arzanladyş bolýar. Beýleki harytlarda 30%-e çenli arzanladyş bolsa, tomusky harytlar üçin arzanladyşlar 70%-e ýetýär. Satyn alyjylar bu arzanladyş döwründe has hem köpelýär.
23-nji awgustdan 1-nji sentýabra çenli “Aliexpress” “brend” (örän meşhur) harytlaryň hepdeligini geçirýär. 23-27-nji awgust aralygy uly arzanladyş aksiýasyna taýýarlyk hökmünde her dürli çäreler geçirilýär, şol sanda iň meşhur “brend”-leriň kuponlary paýlanylýar. 28-nji awgust – 1-nji sentýabr aralygy bolsa esasy arzanlaşygyň özi başlanýar. Esasy arzanlaşyk günleriň öň ýany käbir satyjylar öz harytlaryny gymmatladýarlar, şol sebäpden esasy arzanladyş günlerine çenli garaşylmagy maslahat berilýär.
11.11, ýagny 11-nji noýabr günündäki arzanladyşlar – ýylyň iň uly ikinji arzanlaşygy. Bu günde ähli harytlar örän arzan bahadan berilýär. Aksiýanyň dowamlylygy 11-nji noýabr, sagat 11:00-dan 12-nji noýabr, sagat 10:59-a çenli. Bu günde harytlary tiz saýlap satyn almaklyk maslahat berilýär, sebäbi dünýä ýüzündäki müşderiler harytlary sekundlaryň dowamynda satyn alýandyklary bellenilýär.
11.11 arzanladyş güni diňe “Aliexpress”-de däl, eýsem Hytaýda hem meşhurdygyny belläp geçmek bolar. Meselem, Hytaýyň ähli dükanlarynda şol güni uly arzanladyşlar bolýar. Dünýäniň köp künjeginden adamlar Hytaýa ýörite şol güni söwda etmäge barýarlar.
Bellik: Internet maglumatlaryna görä, Hytaýda 11.11 güni öýlenmedikleriň güni hökmünde hasaplanylýar.
Gyzykly maglumat: 2016-njy ýylyň şu aksiýa gününde ähli harytlara bolan arzanladyşlar esasynda 1 milliard dollardan gowurak girdeji edildi diýip resmi saýtynda aýdylýar.
Minnetdarlyk gününden soň ilkinji anna gününe “Black Friday” güni diýilýär. Bu, ýylyň dowamynda geçirilýän soňky arzanladyş güni. Aksiýanyň dowamlylygy - 4 gün.
Bellik: Her ýyl ABŞ-da noýabryň 4-nji penşenbesinde Minnetdarlyk güni bellenilýär. Şondan soňky güne, ýagny anna gününe “Black Friday” güni diýilýär. Taryhda bu güne “Black Friday” diýilmegi – her kim başagaý bolup, dükanlardaky arzanlaşyklara ýetişjek bolup öýlerinden çykýan ekenler we kä halatlarda ýolda awtoulag heläkçiligi ýaly hadysalar bolýandygy sebäpli oňa “Black Friday” güni adynyň berlendigi aýdylýar.
Hemişelik arzanladyşlar: saýtda arzanladyşlar diýip bölüm bar, bu bölümde şol wagtda bolýan arzanladylan harytlar bilen tanyşyp bilersiňiz.
“Gyzgyn” harytlar: täze goýulýan harytlarda gabat gelinýär. Harydy ilkinjileriň hatarynda satyn alan müşderileriň birnäçesine haryt arzan bahadan satylýar.
Dynç günlerindäki arzanladyş: adyndan belli bolşy ýaly, dynç günlerinde hem käbir harytlara arzanlaşyk bolýar, olar saýtyň baş sahypasynda çykýar we 80%-e çenli bahasy aşaklanýar.
Iň gowy satylan harytlar: bu ýazgy müşderiler tarapyndan iň köp islenen we iň köp satyn alynan harytlarda çykýar. Kämahal bu bölümde “häzir amatly” diýen ýazgy çykýar we şol pursatda harydy arzan bahadan satyn alyp bolýar.
“Aliexpress” internet dükanynyň 2018-nji ýyl üçin resmi arzanladyşlary barada bolsa gelejekki makalalarymyzyň birinde gürrüň bereris.
Makala “Aliexpress” resmi saýtynyň maglumatlary esasynda taýýarlandy.
«Altyn Asyr» aragatnaşyk operatorynda internet bukjalaryny nädip almaly?
Internet ulgamy — bu sosial ulgamlar we dürli hili messenjerler arkaly garyndaşlaryň, dostlaryň we synpdaşlaryň bilen «aragatnaşykda» bolmak, şeýle hem iş meselelerini tiz çözmek bilen täzelikleri yzarlamak mümkinçiligidir.
Internet-trafigi ýetmeýärmi? Munuň üçin «Altyn Asyr» aragatnaşyk operatorynyň («TM CELL» haryt nyşanly) 30 günlük möhlet bilen ýetirilýän dürli mukdardaky internet bukjalaryndan peýdalanmak bolýar.
Internet-bukjasy USSD-buýrugyň, mobil goşundynyň we «Altyn Asyr» ÝGPJ-niň resmi saýtyndaky Şahsy otagyň üsti bilen birikdirilýär.
Internet-bukja hyzmatynyň bahalaryna laýyklykdaky pul ýygymy we onuň möhleti birikdirilen wagtyndan başlanýar. Degişli möhlet dolanyndan soň, internet-bukjanyň galan megabaýtlaryny ulanyp bolmaýar.
Has giňişleýin maglumatlary «Altyn Asyr» ÝGPJ-niň resmi saýtyndan okap bilersiňiz.
“Altyn asyr” bank kartlaryndan internet arkaly onlaýn tölegi nädip etmeli?
Häzirki wagtda ýurdumyzyň banklary tarapyndan sanly ykdysadyýete geçmek boýunça yzygider işler alnyp barylýar, şol sanda täze tehnologiýalar ornaşdyrylýar we raýatlara dürli bank hyzmatlary hödürlenýär.
Bu işleriň çäklerinde internet dükanlaryndan we web saýtlardan internet arkaly töleg etmek hyzmatlary işläp taýýarlanylýar. Muňa mysal hökmünde, eýýäm birnäçe internet dükanlarynda we web saýtlarynda bu hyzmat işe girizildi: “tmcars”, “nesip etsin” mobil programma üpjünçiliginde we “Ak ýol Computers” kompýuter dükanynda  internet arkaly hyzmatlar ýa-da söwda üçin töleg tölemek, “turkmenistanairlines.tm” saýtyndan awiapetekleri internet arkaly satyn almak we ş.m.
“Türkmenportal” okyjylary üçin internet arkaly harytlar ýa-da hyzmatlar satyn alnanda “Altyn asyr” bank kartlaryndan onlaýn töleg etmek boýunça gysgaça gözükdirme taýýarlady.
Ilki bilen internet dükanynda ýa-da web saýtda zerur bolan (satyn alynjak) harytlary ýa-da hyzmatlary saýlaň.
Soňra töleg etmek (tölemek) düwmesine basyň.
Töleg edilýän sahypa açylanda ýörite doldurylýan görnüş (forma) çykar. Bu görnüşler her web saýtda dürli bolup biler. Görnüşde esasan kartdaky şahsy maglumatlaryňyz (adyňyz, familiýaňyz, kart belgisi, CVC kod, kartyň eýesi, kartyň hereket edýän möhleti we ş.m.) soralýar. Soralan maglumatlary dogry tertipde giriziň we tölemek düwmesine basyň.
Tölegiňizi tassyklamak üçin telefonyňyza SMS geler. Bu SMS-de görkezilen maglumatlary (belgini) tölegi tassyklamak üçin giriziň we tölemek düwmesine basyň.
Netijede töleg amala aşyrylar.
Ýokardaky bentlerde internetde “Altyn asyr” kartlary arkaly töleg etmekligiň ädimleri görkezilen. Girizilmeli maglumatlaryň arasynda ýekeje nätanyş bolup biljek söz – bu CVC kod.
CVC kod näme?
CVC – “Card Verification Code” sözüni aňladyp, iňlis dilinden terjime edilende karty barlaýan kod (karty tassyklaýan kod) manysyny berýär. Bu kod banklar tarapyndan berilýär we her kartyň öz CVC kody bolýar.
CVC koduny nädip bilmeli? Bu kod soňky çykýan bank kartlaryň arka tarapynda ýerleşdirilýär. Eger CVC kod bank kartyň arkasynda ýok bolsa, ony bankomatdan hem bilip bolýar.
“Altyn asyr” bank kartlaryny howpsuz ulanmak boýunça birnäçe maslahatlar.
Nagt däl we onlaýn hasaplaşyklaryň giňden ýaýbaňlandyrylýan döwründe bank kartlaryndan peýdalanmaýan ýok bolsa gerek.
Söwda nokatlarynda, jemgyýetçilik-iýmiti ýerlerde haryt, hyzmatlar üçin tölegler amala aşyrylanda, elektron petekler satyn alnanda ýa-da onlaýn dükanlarda söwda edilende zerur bolan “Altyn asyr” bank kartlaryny howpsuz ulanmak boýunça birnäçe maslahatlary, biz türkmenportal web saýty ýörite siz üçin taýýarladyk.
Täze bank kartyny alan badyňyza onuň arka tarapyndaky ak setire goluňyzy çekiň. Sebäbi bank bilen baglaşan şertnamadaky goluňyz bilen bank kartdaky goluňyzyň meňzeşligi – kartyň hakykatdan hem size degişliligini görkezýär diýlip dünýä tejribesinde hasaplanýar;
Bank kartyňyz bilen bagly islendik soraglar ýüze çykanda ýüz tutmak üçin, kartyňyz haýsy banka degişli bolsa, şol bankyň sorag-jogap we tehniki hyzmat gulluklarynyň telefon belgilerini alyň;
Bank kartyňyzda bolup geçýän ähli amallardan habarly bolmak üçin SMS habar hyzmatyny birikdiriň;
PIN-kody bank kartynyň ýüzüne ýazmaly däl! Ony ýatda saklamaly ýa-da howpsuz ýerde saklamaly;
PIN-koduňyzy hiç kime aýtmaň. Düzgün boýunça PIN-koduňyzy özüňiz bilmeli we islendik ýerde bank karty arkaly töleg edilende kody özüňiz girizmeli;
Bank kartyňyzy keseki adamlara bermeli däl;
Kartyňyz ýitse we ş.m. ýagdaýlarda degişli bankyňyza habar berip, karty dessine wagtlaýyn blokirletmeli. Bank kartyňyzy “Internet-bank” we “Mobil-bank” hyzmatlarynyň üsti bilen hem blokirläp bolýar. Bu hyzmatlardan peýdalanmagy endik ediniň;
Bank kartyňyz arkaly internet dükanlarynda söwda edeniňizde web saýtlaryň atlarynyň dogry ýazylyşyna üns beriň, şeýle hem internet arkaly töleg geçireniňizde özüňize degişli kompýuter ýa-da ykjam enjamyndan peýdalanyň;
Bank kartyňyzyň CVC-koduny kartyň arka tarapynda tapmak bolar (soňky 3 belgi). Eger CVC-kod bank kartynda ýazylmadyk bolsa, ony degişli bankyňyza ýüz tutup ýa-da bankomatlaryň kömegi bilen almak bolar;
Bank kartlary arkaly tölegler edilende çekleriňizi birnäçe görnüşde alyp bolýar: bankomat we terminalyň üsti bilen töleg edilende çegi çap edip bolýar, internet arkaly söwda edilende bolsa “Internet-bank” we “Mobil-bank” ulgamlarynyň üsti bilen görüp bolýar, şeýle hem iki usul üçin hem SMS-habar hyzmaty arkaly islendik hereketi görüp bolýar;
“Altyn asyr” bank kartlaryny howpsuz ulanmak boýunça esasy maslahatlarymyz şulardan ybarat.
“Altyn asyr”topary futbol boýunça Türkmenistanyň çempiony boldy.
Paýtagtyň “Altyn asyr” toparynyň oýunçylary Türkmenistanyň çempiony adyny gazandylar. Aragatnaşyk Ministrliginiň topary bu ýeňişi möhletinden öň gazandy, çempionat tamamlanmagyndan bir tapgyr öň.
Çempion adynyň ykbaly “Ahal” we “Altyn asyr” toparlarynyň bäsdeşiginde “Aşgabat” stadionynda çözüldi. Oýundan öň oýun jetwelinde bäsdeşleriň arasynda 5 utukdy. Şonuň üçin ahallylara oýunda diňe ýeňiş gerekdi, “aragatnaşykçylar” bolsa “deňme-den” hem bolýardy.
Eýýäm birinji oýunda “Ahalyň” oýunçysy Ata Geldiýew öz toparyny kyn ýagdaýa goýdy. Oýnuň 38-nji minutasynda bäsdeşi kellesi bilen urany üçin ol duşuşygyň eminininden  gyzyl kartoçkany aldy we meýdançadan çykaryldy. Oýnuň köp wagtyny azlykda oýnap, ahallylar bäsdeşiň goragyny böwsüp bilmediler. Netijede “Altyn asyr” özüne gerek bolan – 0:0 “deňme-dene” ýetdi we ilkinji gezek öz taryhynda çempion adyny resmilleşdirdi we 2015-nji ýylda Türkmenistana aziýanyň çempionlar Ligasynda  wekilçilik etmäge hukuk gazandy. Türkmenistanyň Prezidentiniň Kubogynyň iki gezek eýesi bolmak bu ýeňişine 37 ýaşly ýurduň at gazanan türgençisi Ýazguly Hojageldiýew getirdi.
“Ahala” kümüş medallar gowşurylar. Munuň bilen bagly gutlaglary iki aý mundan öň topary kabul eden geçmişde Türkmenistanyň milli ýygyndy toparynyň hüjümçisi Guwançmuhammet Öwekow kabul edýär.
Bürünç medallary şeýle-de möhletinden öň özüne Türkmenbaşynyň “Şagadam” (esasy türgençisi-Amanmyrat Meredow) topary üpjün etdi. Çempionada gatnaşmakdan ýüz döndiren “Balkan” topary bilen 35-nji oýunda bu topara tehniki ýeňiş hasaplanyldy.
Bu tapgyrda garaşylmadyk netije Türkmenabatda boldy, ol ýerde soňky orundan gitmek umydyny ýitiren “Bagtyýarlyk-Lebap” topary Aziýanyň futbol konfederasiýasynyň Prezidentiniň kubogynyň eýesi bolan HTTU-niň toparyny kabul etdi.Ýaňy-ýakynda bu toparlar Aşgabatda geçirilen 26-njy tapgyryň oýnunda duşuşdylar. Şol wagt Halkara Türkmen-türk uniwersitetiniň oýunçylary Amyderýanyň boýnundan gelen bäsdeşleri 7:0 hasap bilen ýeňdiler. Bu gezek yzda süýrenýän topar ýurduň eks-çempionyna hakyky söweşi görkezdi. Oýnuň dowamynda “Bagtyýarlyk-Lebap” Ikram Niýazowyň (49-njy minut) we Fahrutdin Sabirowyň (55-nji minut) tagallalarynyň kömegi bilen iki gezek hasaby alyp bardy. Ýöne HTTU Furkat Tursunowyň (53-nji minutda) we Pirmurat Sultanowyň (60-njy minutda) anyk hüjümlerinden soň ýeňlişden gitmägi başardy. Netijede oýun 2:2 hasap bilen “deňme-deň” tamamlandy.
35-nji tapgyryň galan iki oýny eýeleriň iň pes ýeňişi bilen 1:0 hasapda tamamlandy. Baýramaly etrapda “Merw” topary Melis Rizaýewiň 24-nji minutda salan topynyň kömegi bilen “Aşgabat” toparyny utdy. “Daşoguz” topary oýnuň esasy wagtynyň ýerini tutan üçünji minutasynda “Talyp sporty” toparyndan ýeňişi dartyp aldy. Ýeňiş topy Hamza Allamow saldy.
«Astana» — bary-ýogy 6 ýaşly futbol kluby Ýewropanyň çempionlar ligasynda.
Futbolyň täsinlikleriniň ýene birine şaýat bolduk. «Astana» atly futbol kluby Gazagystanda mundan bary-ýogy 6 ýyl öň — 2009-njy ýylda öňki «Alma-Ata» we «Megasport» futbol toparlarynyň birleşdirilmegi bilen emele geldi. Şol wagt klubyň ady «Lokomotiw Astanady».
Uly umyt bilen döredilen täze klubyň UEFA-nyň çägindäki duşuşyklara gatnaşyp bilmegi üçin ýörite rugsatnamany almagy gerekdi. Klup munuň üçin 3 ýyl garaşmaly boldy. Şonuň üçin hem ol 2010-njy ýylda Gazagystanyň Kubogyna mynasyp bolan hem bolsa, Ýewropa kuboklaryna gatnaşyp bilmedi.
2011-nji ýylyň 20-nji maýynda klubyň ady «Astana» diýlip üýtgedildi. Ýyllaryň geçmegi bilen kämilleşýän topar 2014-nji ýylda Türkiýäniň iň uly klublarynyň biri bolan «Galatasaraý» bilen iş hyzmatdaşlygyny ýola goýdy.
Aslynda Gazagystanyň futbol federasiýasynyň UEFA agza bolanyna hem ýaňy 13 ýyl boldy. Gazagystan tä 2002-nji ýyla çenli AFK-nyň agzasydy. Ýurduň milli ýygyndysy bolsa öz ilkinji duşuşygyny biziň ildeşlerimiz — Türkmenistanyň milli ýygyndysy bilen geçiripdi. Bu duşuşyk 1994-nji ýylda bolupdy.
Dogry, Gazagystanyň milli ýygyndysy indiki ýyl Fransiýada geçiriljek Ýewropa çempionatynyň saýlama tapgyrynda şowsuz çykyş edýär. Ýöne muňa garamazdan, ýurduň soňky çempiony «Astana» garaşylmadyk ýagdaýda Ýewropanyň çempionlar ligasynyň toparçalaryna çykmagy başardy. Ýadymyzdadyr, «Astananyň» çempion bolan möwsüminde Gazagystanyň Premýer ligasynda türkmen futbolçysy, ýarym goragçy Arslanmyrat Amanow hem çykyş edipdi.
Gazak futbol klublarynyň Ýewropanyň iň iri iki ligasynyň toparçalaryna düşmek üçin eden synanşyklary kän. Ýöne olaryň ählisi hem tä şu ýyla çenli diňe pleý-of duşuşyklaryna çenli gelip bildiler, käte bolsa oňa-da ýetip bilmediler. Bu gezek welin, «Astana» gazak janköýerleriniň arzuwyny amala aşyrdy. Topar Ýewropa kuboklarynda, olaryň hem birinji derejelisinde — Ýewropanyň çempionlar ligasynda çykyş edýär.
Geçen ýyl bolsa «Astana» Ýewropa ligasynda toparçalara düşmegiň gapysyndan gaýtdy. Birinji saýlama tapgyrynda Ermenistanyň «Pýunigini» 6:1, ikinji tapgyrda Ysraýylyň «Hapoelini» 3:1, üçünji tapgyrda bolsa Şwesiýanyň «AIK» futbol klubyny 4:1 hasabynda ýeňen «Astana» pleý-oflarda La Ligada-da aňsat-aňsat ýeňip bolmaýan, şol wagt bolsa Wýettoly, Çeryşewli, doganlar Dos Santoslarly «Willarreal» bilen garşylaşaýmazmy?! Ýewropa ligasynyň finalynyň tas bärsine baryp gaýdan ispan topary iki duşuşygyň netijesi boýunça «Astanyň» derwezesinden jogapsyz 7 pökgi geçirdi...
Premýer liganyň geçen möwsümindäki çempionlyk «Astana» bu gezek has uly ýaryşa — Ýewropanyň Çempionlar ligasynyň saýlama tapgyrlaryna gatnaşmaga mümkinçilik berdi. Özi hem 2-nji saýlama tapgyryndan Ýewropa täze bat bilen gelen gazak toparynyň öňünde 2-nji tapgyrda Sloweniýanyň «Maribory» hem, 3-nji tapgyrda finleriň «HJK-sy» hem durup bilmedi. Pleý-ofda bolsa indi birnäçe möwsüm bäri Ýewropa ligalary sypdyrman gelýän APOEL gazak toparynyň badyna döz gelip bilmedi. Öz meýdanynda APOEL-i 1:0 hasabynda ýeňen «Astana» myhmançylykda 1:1 hasabynda oýnap, GAZAK FUTBOLYNYŇ IŇ ULY ARZUWYNY amala aşyrdy — Ýewropa Kuboklaryna çykdy.
Elbetde, Ýewropanyň çempionlar ligasynda «Astana» ýeňil toparda-ha däl. 2012, 2013-nji ýyllarda Ýewropa ligasynda Kubok almagyň bäri ýanyndan gaýdan «Benfikada», 2014-de duşuşygyň iň soňky sekuntlarynda derwezesine gol geçirdip, Çempionlar ligasynyň Kubogyny alyp bilmedik, ahmyrly «Atletiko Madridem», iş babatda hyzmatdaş hem bolsalar, geçen ýyl Çempionlar ligasynyň toparçalaryndan çykyp bilmedik, bolmanda Ýewropa ligasyna hem düşüp bilmedik «Galatasaraýam» «Astana» höwes bilen garaşyp durlar. Ýöne, belki, futbol ýene täsinligini görkezer. Gazak futbolynyň Ýewropa çykan ilkinji wekiliniň bu üstünlik hekaýatynyň nirä çenli dowam etjekdigini ýakyn aýlarda hemmämiz hem göreris.
«Awaza» nähili barmaly we munuň üçin nämeler gerek.
Birinji usul uçar bilen ― munuň üçin birnäçe wagt öňünden «Türkmenhowaýollary» gullugynyň resmi saýtynda onlaýn internet arkaly petek satyn almaly.
Şeýle hem «Saray» mobil goşundysyny ýükläp alyp, onuň üsti bilen onlaýn arkaly petek satyn alyp bolýar. Bu mobil goşundysy Android we iOS telefon ulgamlary üçin niýetlenendir. Howa ýollary kompaniýasynyň saýtynda petekleri uçuş wagtyna 24 sagatdan az bolmadyk möhlet galanda töleg geçirip ýa-da öňünden saklap goýmak(bron) bolar. Mundan başga-da howa gatnawy üçin petekleri Oguzhan köçesi 211 salgyda ýerleşýän «Türkmenhowaýollary» döwlet aragatnaşyk agentliginiň merkezi edarasyndan satyn alyp bolar.
Ýolagçynyň ýany bilen äkidýän 20 kg çenli, şol sanda 5 kg el goşlary tölegsiz geçirilýär. Petekleri aeroportuň özünden hem satyn alynýar. Munuň üçin uçuşyň anyk senesini kesgitlemek we ýanyň bilen gerekli resminamalary almak ýeterlikdir. Howa gatnawynyň bir tarapyna uly adamlar üçin petegiň bahasy 108 manat, çagalar üçin 65,30 manatdyr. Uçuşyň dowamlylygy 1 sagada deňdir. Uçuş tertibi bilen ssylka arkaly tanyşmak bolar.
Ikinji usul demir ýol otlusy bilen ― «Demirýollary» açyk görnüşli paýdarlar jemgyýetiniň resmi saýtynda bellige alynmak, gatnawlaryň wagty we senesi bilen tanyşmak hem-de ähli pasport maglumatlaryny girizmek esasynda onlaýn arkaly petekleri satyn alyp bolar. Şeýle hem Android we iOS ulgamlary üçin niýetlenilen resmi mobil goşundysy arkaly onlaýn görnüşinde petekler satyn alynýar. Mundan başga-da Android we iOS ulgamlarynda işleýän «Saray» mobil goşundysy ýolagçylara petekleri satyn almak mümkinçiligini hödürleýär. Galyberse-de, petekleri «Türkmenpoçta» poçta aragatnaşyk bölümlerinden we Aşgabat şäheriniň Gurbansoltan eje köçesiniň ugrunda ýerleşýän demir ýol wokzalyndan satyn alyp bolýar.
Ýoluň dowamlylygy 10 sagat 40 minut bolup, bir adam üçin petegiň bahasy: ýatylýan wagon üçin 100,30 manat, plaskart 24,50 manat, küpe 45,10 manatdyr. Şunda ätiýaçlandyryş 0,25 manada, hyzmat 3,00 manada, düşek we ýassyk daşlary üçin töleg 5,00 manada deňdir. Gatnawyň tertibi bilen ssylka arkaly tanyşmak bolar.
Üçünji usul awtobus bilen ― petekleri N2105 köçesiniň (Hoja Ahmet Ýasawy) 39-njy jaýyndan ýa-da resmi saýtdan  internet arkaly onlaýn görnüşinde satyn alyp bolar.
Gatnawyň dowamlylygy 11 sagat bolup, uly adam üçin petegiň bahasy 60 manat, çagalar üçin 30 manatdyr. Gatnawyň tertibi bilen ssylka ýa-da resmi saýtda görkezilen telefon belgileri boýunça tanşyp bolar.
Dördünji usul taksi bilen ― «Awaza» milli syýahatçylyk zolagyna barýan awtoulaglar Çoganlynyň awtoulag goýulýan meýdançasyndan we wokzalyň golaýyndan gatnaýarlar. Awtoulagda «Awaza» milli syýahatçylyk zolagyna 5-6 sagadyň dowamynda baryp bolýar. Türkmenbaşynyň aeroportundan Awaza çenli hem taksi ýa-da awtobus arkaly barylýar. Syýahatçylyk zolagynyň çäginde ýol hereketi diňe awtobuslar ýa-da döwlet taksileri boýunça ýerine ýetirilýär. Awazanyň çäginde şahsy awtoulaglaryň hereketi gadagandyr.
Gatnaw bir welaýatdan beýleki welaýatyň çägine uçar, demir ýol, awtoulag ýa-da awtobus arkaly amala aşyrylanda ýolagçylar uçuşyň ýa-da gatnawyň 72 sagat öňünden COVID-19-yň ýokdugy hakynda kepilnama(gatnaw yzyna amala aşyrylanda kepilnama zerur däl) almalydyrlar. Gatnaw hereketinden öň ähli ýolagçylaryň beden gyzgynlygy ölçenilip, elleri zyýansyzlandyryjy erginler bilen arassalanýar.
Türkmenportal «Awaza» milli syýahatçylyk zolagynda dynç almak isleýänlere Türkmenistanyň dynç alyş merkezlerinde we şypahanalarynda dynç almagyň tertibini hem-de COVID-19-a garşy sanjym ediş nokatlarynyň sanawyny ýatladýar.
«Awtoýoly» sürüjilere yssy howada ulagy dolandyrmak bilen bagly maslahatlary berýär.
Tomus paslynda yssy howanyň bolmagy ulag serişdelerini dolandyrmak babatda kadaly we özboluşly talaplary berjaý etmegi şertlendirýär. Bu ýagdaýlarda ulaga dogry gözegçilik etmek barada «Awtoýoly» awtohyzmatlar we söwda merkezinin hünärmenleri degerli maslahatlary berýärler.
Yssy howada ulagyň akkumulýatoryna aýratyn ähmiýet bermelidir. Sebäbi ulagyň akkumulýatory yssyda näçe köp dursa ýa-da dolandyrylsa, onda batareýa tiz zarýadlanýar, onuň içinde bolsa kristal örtük emele gelip, elektrik togunyň öndürijiliginiň peselmegine getirýär. Bu tehniki näsazlyklaryň ýüze çykmazlygy üçin bolsa ulagyň akkumulýatoryna tomus paslynyn gelmegi bilen gözegçilik etmek maslahat berilyar.
Ulagyň kondisioneriniň hemişe göwnejaý işläp durmagy üçin ony nähili ulanmalydygy baradaky ýönekeýje talaplary bilmek zerur. Mysal üçin, gyzgyn şöhle ulagyň salonyna uzak wagtlap düşüp duran bolsa, onda içi aşa gyzan ulagda birbada kondisioneri işletmek ýalňyşdyr. Bu ýagdaý aýnalaryň ýa-da torpedonyň ýüz örtüginiň çat açmagyna sebäp bolup biler. Şonuň üçin biraz garaşmaly bolýar ýa-da ulagyň içiniň gyzmazlygy üçin niýetlenen ýaldyrawuk örtükden ýa-da sepilýän himiki serişdelerden peýdalanmaly bolýar.
Aslynda ulagyň yssy howanyň täsiri esasynda işleýiş kadalylygyny peseldýän aýratynlyklar, kemçilikler başga-da az däldir, ýöne ol ýagdaýlar ulagyň guratlygyna ýa-da sürüjiniň dolandyryşyna gönüden-göni ýa-da dessin täsir etmeýär.
Akkumulýatorlar, kondisioneriň freon üpjünçiligi, aýnalaryň ýaldyrawuk örtükleri, aýnalar üçin himiki serişdeler we ulagyň tomus şertlerinde talabalaýyk dolandyrylmagy üçin zerur bolan beýleki üpjünçilikler «Awtoýoly» nysanyny goteryan awtohyzmatlar we sowda merkeziniň Türkmenistanyň ähli welaýatlarynda we Aşgabat şäheriniň birnäçe ýerlerinde ýerleşýän dükanlarynda müşderilere kepillikli ýetirilýär.
«Aýdyň  Gijeler» Türkmenistandaky ilkinji tehnologiki önümçilik.
2016-njy ýylda Türkmenistanyň Senagat we gurluşyk önümçilik ministrligi bilen bilelikde «Aýdyň gijeler» hojalyk jemgyýeti döredildi. «Aýdyň gijeler» hojalyk jemgyýeti ýurdumyzda ilkinjileriň biri bolup elektron enjamlarynyň dürli görnüşleriniň önümçiligini ýola goýdy. Olaryň esasylarynyň biri hem yşyklandyryş ulgamlarydyr.
2017-njy ýyldan başlap dürli görnüşinde energiýa tygşytlaýjy, ekologiýa taýdan arassa, 3 W-dan 96 W-da çenli LED lampalaryň we asylýan LED potolok çyralarynyň, ýokary wattly awtomobil ýollaryny aýdyňlatma alýumin prožektorlarynyň önümçiligi ýola goýuldy. Hojalyk jemgyýetiniň dürli görnüşli LED yşyklandyryjylaryň 1 milliondan gowragyny öndürmäge mümkinçiligi bardyr. Bu önümler ýokary hili, yşyklandyryş möhletiniň uzaklygy, elektrik energiýasyny tygşytlaýjylygy hem-de ekologiýa taýdan arassalygy bilen tapawutlanýarlar. Önümçilige gerek bolan çig malyň, ýagny polipropileniň ýurdumyzda öndürilýändigi hem bellenmäge mynasypdyr.
Şeýle hem «Aýdyň gijeler» hojalyk jemgyýetinde hormatly Prezidentimiziň adyndan 1-nji synp okuwçylara sowgat edilýän öwrediji kompýuterleriniň önümçiligi ýola goýulyp, 2017 – 2019-njy ýyllar aralygynda Türkmenistanyň Bilim ministrligi üpjün edildi. Olar çagalar üçin howpsuz bolmak bilen, meýilnamasynda türkmen, rus we iňlis dillerini, dürli söz düzümlerini, saz amallaryny, öwrediji oýunlary, hasap maşklaryny we okuw işinde gerek bolan beýleki amallary saklaýarlar.
Bulardan başga-da, «Aýdyň gijeler» hojalyk jemgyýeti elektron önümleriniň täze görnüşlerini müşderilere hödürleýär.. Hojalyk jemgyýetiniň halkymyzyň arasynda iň giň ýaýran önümleri bolsa smart telewizorlardyr. Bu ýerde bir ýylda öndürüjilik kuwwaty 100 müň sany bolup durýar. Şonuň esasynda 2020-nji ýyl boýunça 32, 42 we 55 dýuým ölçegdäki «Zemin» hem-de «Tolkun» brendli smart telewizorlary jemi 10 müňden gowrak möçberde öndürilip, halkymyza elýeter bahadan hödürlendi. Şeýle-de «Älem» brendli 65 dýuýmly telewizoryň önümçiligini ýola goýuldy. Olaryň arasynda «Mylaýym» brendli split sowadyjylary, «Uçgun» brendli routerler, «Şowly» brendli monobloklar, «Teşne», brendli kulerler bar. Häzirki wagtda bu önümler ilatyň arasynda uly islegden peýdalanýarlar. Ulanylmaga berilýän ýaşaýyş toplumlarynda «Aýdyň gijeler» hojalyk jemgyýetiniň önümleri ornaşdyrylýar.
Bu bolsa ýaşaýjylaryň isleglerini doly derejede kanagatlandyrýar. Bu täze önüm müşderileri ýokary hilli elektron enjamlary bilen üpjün etmek işiniň mynasyp dowam etmegine ýardam bermek bilen birlikde, hojalyk jemgyýetiniň öndürijilik kuwwatynyň artmagyna hem-de dünýä bazarynda bäsdeşlige ukyply, eksport ugurly önümçiligiň depgininiň ýokarlanmagyna oňyn şertleri döreder.
Internet dükanlar we ş.m.
Bu täze merkez telekeçiligiň talaplaryny kesgitlemekden başlap, önümçilik işinde tehnologiýalaryň işlenilip düzülmegi we ornaşdyrylmagyna çenli tehnologiki innowasiýalary dolandyrmagyň ähli ugurlaryny öz içine alar.
Hormatly Prezidentimiz halkymyzyň gündelik durmuşda sarp edýän serişdeleriniň we ulanýan enjamlarynyň üpjünçiligine möhüm ähmiýet berip, olaryň görnüşlerini artdyrmak we hilini yzygiderli gowulandyrmak meselelerini üns merkezinde saklaýar. «Aýdyň gijeler» hojalyk jemgyýeti hem bu wezipäni mynasyp ýerine ýetirýär. Hojalyk jemgyýetiniň başarjaň hünärmenleri ýokary hilli, eksporta gönükdirilen harytlary öndürmek we halkymyzy milli önümlerimiz bilen üpjün etmek ugrunda yhlas-başarnyklaryny gaýgyrmaýarlar. Şonuň üçin hem hojalyk jemgyýetiniň öndürýän önümleri halkymyz tarapyndan uly islegden peýdalanýar. Hojalyk jemgyýetiniň hünärmenleri hyzmatdaş daşary ýurt kompaniýalaryň kärhanalaryna, innowasion tehnologiýalaryň önümçilik merkezlerine telewizorlaryň, planşetleriň, smartfonlaryň we beýleki tehnikalaryň öndürmegiň inçe syrlaryny öwrenmek hem-de tejribelerini artdyrmak üçin hünär derejesini ýokarlandyryş okuwyna ugradylýarlar. Bu bolsa ýurdumyzda elektron önümçiliginiň ýokary görkezijileri gazanmagyna itergi berýär.
«Aýdyň gijeler» hojalyk jemgyýeti daşary ýurtly hyzmatdaşlar bilen özara bähbitli gatnaşyklary pugtalandyrmaga aýratyn ähmiýet berýär. Döredilen gününden bäri «Aýdyň gijeler» hojalyk jemgyýeti dünýä belli daşary ýurtly kompaniýalar bilen öz önümlerini eksport-import etmek boýunça hyzmatdaşlyk gatnaşyklaryny ýola goýdy. Akylly enjamlaryň önümçilikleri we şol enjamlary dünýä bazaryna ýerlemek ugrunda örän uly tejribe toplanyldy. Bu bilelikdäki hyzmatdaşlyklary geljekde has-da artdyrmak göz öňünde tutulýar we türkmen önümlerini dünýä çykarmak meýilleşdirilýär.
“Aşgabat 2017” Oýunlarynyň nyşany dünýäniň iň beýik depeleriniň biri – Abu Ali ibn Sina nokadyna çykaryldy.
Döwlet habarlar agentliginiň (TDH) hem-de Ýapyk binalarda we söweş sungaty boýunça V Aziýa oýunlaryna taýýarlyk görmek baradaky Ýerine ýetiriji komitetiň bilelikde guran “Dagyň depesine çykmak” taslamasynyň çäklerinde Aşgabatda geçiriljek iri halkara ýaryşlarynyň nyşany Türkmenistanyň iň belent dag gerişlerinde hem-de ýurdumyzyň her welaýatynyň ajaýyp ýerlerinde galdyryldy.
Indi ýurdumyzyň Baýdagy hem-de “Aşgabat 2017” oýunlarynyň nyşany Pamir daglaryna syýahatyň barşynda beýikligi 7134 metr bolan Abu Ali ibn Sina nokadyna çykaryldy.
Bu watançylyk çäresi Sagdyndygyň we ruhubelentligiň ýylyna bagyşlandy hem-de paýtagtymyzda geçiriljek giň gerimli ýaryşlary dünýä ýaýmaga gönükdirilendir. Bu ýaryşlara Aziýanyň we Okeaniýanyň ussat türgenleri gatnaşarlar.
Dünýäniň alpinistrleriniň arasynda meşhur hem-de GDA giňişliginde beýikligi boýunça 3-nji orny eýeleýän bu dag belentligi Gyrgyzystanyň we Täjigistanyň arasyndaky Çon-Alaýsk (Zaalaýsk) dag gerşinde ýerleşýär.
Tejribeli türkmen alpinistleriniň toparynyň düzümine Aşgabadyň “Agama” alpinistler klubynyň agzalary girip, olar ýedi müň metrlik dag belentligine—Han-Tengri nokadyna hem-de Abu Ali ibn Sina nokadyna, Eýrandaky bäş müň metrlik Demawend hem-de Ýewropanyň iň belent nokady -- Russiýa Federasiýasyndaky Elbrus dagyna üstünlikli çykmak tejribesine eýe boldular. Aşgabadyň etegindäki Köpetdag gerşine köpsanly ugurlar hem-de Köýtendagdaky däbe öwrülen gyşky daga çykmalar oňat tejribe mekdebi boldy.
Türkmenistandan Gyrgyzystana uzak ýoly geçip, biziň alpinistlerimiz Zaalaýsk jülgesindäki Açik-Taş esasy düşelgeden Abu Ali ibn Sina belentligine çykyp ugradylar. Dag gaýasynyň demirgazyk gerşi boýunça daga çykmagyň öňki ugry saýlanyp alyndy. Syýahatyň eýýäm ilkinji güni dagyň etegi türgenleri ýagyş hem-de doly bilen garşylady, şol belentlikden ýokarda bolsa gar ýagýardy. Ol alpinistleriň ýörejek ýolundaky dag eňňitlerini ak begrese örtüpdi.
Esasy düşelge deňiz derejesinden 3600 metr beýiklikde ýerleşýär. Оl Lebap welaýatyndaky Köýtendag gerşiniň Aýrybaba nokadyndan ýarym müň metre golaý beýikdir, ol ýerde “Aşgabat 2017” oýunlarynyň nyşany “Dagyň depesine çykmak” taslamasynyň çäklerinde ýokary çykaryldy.
2017-nji ýylda çäräniň barşynda Ahal welaýatynda hem Duşakerikdag gerşine (2482 metr) çykyldy. Balkan welaýatynda taslama gatnaşyjylar türkmen subtropiklerinden belentlikde ýerleşýän Günbatar Köpetdagyň Hasardag gerşine çykdylar.
Mary welaýatynda “Gadymy Merw” döwlet taryhy-medeni goraghanasynda hem-de ady rowaýata öwrülen, taryhy gadymy Murgabyň kenarlarynda dört müň ýyla golaý mundan öň başlanan Marguş ýurdunda boldular. Daşoguzda bolsa Türkmenistanyň çäklerindäki iň çuň ýerde—Akjagaýa çöketligine baryp gördüler. Bu ýerde aňrybaş bellikler dünýä ummanynyň derejesinden 81 metr aşakda bolan derejä baryp ýetýär.
Şeýlelikde, Aşgabat Aziýadasynyň nyşany watançylyk çäresiniň dowamynda ýurdumyzyň ähli künjeklerinde boldy, iň belent depesine-de çykdy, iň çuňňur ýerine-de baryp gördi. Diňe şundan soňra Ýer ýüzüniň iň belent depesiniň birine hem baryp ýetdi.
Biziň alpinistlerimiz Pamir dagyna çykmagy türgenleşiklerden we uýgunlaşdyryjy tälimlerden başladylar. Dag belentligine çykmazdan öň ýerine ýetirilen şeýle tälimler dag alpinizminde hökmany bolup durýar.
Daga uýgunlaşmanyň barşynda türgenlerimiz esasy düşelgeden (3600 metr) birinji belent düşelgä (4400 metr) geçdiler, şeýle hem esasy ugur boýunça buzlugyň aşaky bölegine baryp ýetdiler. Beýikligi 5100 metr bolan Ýuhin nokadyna türgenleşik tälimi hem üstünlikli geçdi.
Ikinji belentlikdäki düşelgä çykmak hakyky synaga öwrüldi, oňa alyp barýan ýol gar astynda gizlenip ýatan howply ýaryklardan ybarat bolan buzlugyň üstünden geçýärdi. Bu ýerde ätiýaçlandyryş tanaplary bilen ýöremeli bolýar, olar ýüze çykyp biläýjek howply ýagdaýda çuň ýaryklardan çykmaga kömek edip bilýär.
6100 metr belentlikde ýerleşen Razdelnyý dag gerşindäki üçünji düşelgä çenli uýgunlaşdyryş maksatnamasynyň çäklerinde hem daga çykmak üstünlikli boldy.
Biziň alpinistlerimiz uýgunlaşdyryş maksatnamasyny tamamlap, beýiklige uýgunlaşyp, esasy düşelgä bardylar. Birnäçe günden soň, türkmen topary Razdelnyý belentligine gaýtadan çykyp ugrady. Daga çykmagyň iň soňky we has ähmiýetli tapgyry – 7 müň metr belentlige döwletimiziň Tugyny hem-de “Aşgabat 2017” oýunlarynyň nyşanyny çykarmak wezipesi durýardy.
Ugruň iň soňky bölegine ýarym gijeden soň, sagat ikide çykmak bellenildi. Gijäniň tümlügini çyranyň şöhlesi böwsüp, ol garyň galyň gatlagyna düşýärdi. Soňra aýyň şöhlesi ýoly ýagtyldyp, onuň şöhlesi ýoly geçmäge ýeterlikdi. Buz ýaly şemal demiňi tutýardy.
Ýiti gar “pyçagy” yzda galdy, onuň üsti bilen kert gaýanyň üstünden geçmelidi. Soňra gün şöhlesi aýazy birneme gowşatdy. Üsti tekiz belentlik kert bolmasa-da her bir ädim güýç-gaýraty talap edýärdi.
Ine-de, uzak garaşdyran, Pamiriň dag gerşindäki belentlik - 7134 metr belentlikde şemal alpinistrleriň elindäki ýurdumyzyň Baýdagyny hem-de Ýapyk binalarda we söweş sungaty boýunça V Aziýa oýunlarynyň nyşany bolan Baýdagy pasyrdadýardy. Bu oýunlar ýene bir aýdan paýtagtymyzda geçirilip, Aziýa we Okeaniýa döwletleriniň 64-sinden güýçli türgenleri şeýle hem bosgunlar ýygyndy toparyny ýygnar.
“AŞTU” we “Türkmentelekom” internetiniň tapawudy.
Geçen makalamyzda öýe nädip internet birikdirmelidigini ýazypdyk. Indi bolsa, her kimiň gyzyklanýan soragy barada ýazmagy makul bildik. Haýsy interneti saýlamaly? “AŞTU” we “Türkmentelekom” – ikisiniň berýän internetleriniň arasyndaky tapawut näme?
Ikisiniň hem nyrhnamalary deň. Hiç hili üýtgeşiklik ýok. Nyrhnamalary bilen olaryň töleg merkezlerinde ýa-da web saýtlarynda tanyşyp bilersiňiz.
Ikisi hem meňzeş tizligi hödürleýär. Birinde bar bolan tizlik, beýlekisinde hem bar. Muny hem töleg merkezlerinde ýa-da olaryň web saýtlarynda bilmek bolar.
Käbir ulanyjylaryň aýtmaklaryna görä, tizlik tapawut edýärmiş, aslynda bolsa beýle däl. Tizligiň pes ýa-da ýokary bolmagy öýe gelýän kabelleriň, sepleriň hilinden ýa-da “Wi-Fi” routerinden hem bolup biler.
Ikisi üçin hem meňzeş enjamlar talap edilýär. Öýe internet birikdirmek üçin nähili enjamlar zerurdygyny geçen makalamyzda aýdypdyk.
Ikisi hem öýe birikdirilýän interneti 2 görnüşde hödürleýär: optiki aragatnaşygyň üsti bilen birikdirmek we telefon liniýasynyň (ADSL) üsti bilen birikdirmek.
Bellik: Aşgabat şäherinde öýe interneti “AŞTU” ÝGPJ-den we “Türkmentelekom” DEAK-yndan birikdirmek bolýar, welaýatlarda bolsa “Türkmentelekom” DEAK-yň welaýat şahamçalaryndan birikdirmek bolýar.
Ýokarda görnüşi ýaly, iki sany internet hyzmatyny berijileriň internetiniň tapawudynyň ýokdugyny görmek bolýar.
Ikisiniň arasyndaky jikme-jik tapawutlary bilmek üçin (tizlik, hyzmat ediş bölümleri, müşderiler üçin sorag-jogap gullugy we ş.m.), olary ulanýanlardan sorap bilmek bolar.
“Belet Wideo” programmasynyň  giňişleýin derňewi.
Häzirki zaman smartfonlar özündäki bar bolan mümkinçilikleri bilen kompýuterleriň ýerini arkaýyn tutup bilýär. Olaryň kömegi bilen diňe aýdym-saz diňlemän, eýsem edil HK-däki ýaly işlemek, şeýle-de uly bolmadyk roliklere hem-de doly görnüşli filmlere tomaşa etmek bolar.
“JAN Technologiýa” kärhanasynyň hünärmenleri YouTube programmasyna  çalymdaş “Belet Wideo” atly ykjam goşundysyny türkmen peýdalanyjylar üçin döretdiler. Bu goşundy ýörite saýlanan wideorolikleri, multiplikasion we çeperçilik filmleri, dürli gepleşikleri, habar, oýun, saz we aşpezlik kanallaryny onlaýn görmäge mümkinçilik döredýär.
“Belet Wideo” häzirki wagtda Android ulgamy üçin elýeterlidir we ony Play Marketden ýüklap bolýar, geljekde bolsa bu goşundynyň  ulgamy üçin elýeter bolmagyny hem gazanmak meýilleşdirilýär.
Programma gurnalandan soňra ykjam telefondaky belgi arkaly hasaba alynmaly, şeýlelikde, siziň öz şahsy hasabyňyz dörediler. Ekranyň aşaky böleginde esasy sahypa geçirýän salgylanmaly, kanallaryň sanawy, görülen wideolaryň taryhy we hasaba degişli gurallar bar. Programmanyň interfeýsi belli bir derejede YouTube meňzeş, ýöne detallary tarapdan sadalaşdyrylan.
Esasy sahypada ulanyja, onuň ýazylan ýa-da ýygy-ýygydan görýän kanallaryndan alnan wideolar  hödürlenýär. Şol ýa-da beýleki kanallaryň wideolaryny oňa ýazylmazdan görmek üçin onuň şekiline basmak ýeterlikdir – şeýle etmegiňiz bilen size wideorolikleriň sanawy açylar. “Gözleg” funksiýasy zerur wideony gysga wagtda saýlamak üçin hyzmat edýär.
“Kanallaryň sanawy” bölüminde häzirki wagtda elýeterli bolan ähli kanallary görüp bolar. Bu kanallaryň her birine ýazylyp bolşy ýaly, muny etmezden hem wideolary görmek mümkinçiligi-de bar. Bu goşundyda körpeler üçin multfilmli kanallardan, melodramalary görmek üçin kanallardan, aýdym-saz, sport, bilim, gülki, habar we ş.m. kanallardan peýdalanmak bolar.
Görülen ýerleriň taryhynda ulanyjynyň gören wideolary bilen tanyşmaga mümkinçilik döredýär.
“Akkaunt” bölümde ulanyjynyň hasaby, şeýle-de ony doldurmak mümkiçiligi baradaky maglumatlar bilen tanyşmak mümkindir, goşundynyň kemçiliklerini aradan aýyrmak üçin “gaýtadan ýükleme” ýa-da “ýapmak” düwmeleri, şeýle-de programmany işläp düzüjiler bilen habarlaşmak üçin maglumatlary hem ýerleşdirilendir.
24/7 düzgüninde tehniki goldawyň hereket edýändigini aýratyn bellemeli zatlaryň biridir. “Akkaunt” bölüminde görkezilen belgileriň ýa-da ChatsUp habarnamasynyň üsti bilen sorag bermek, täze wideony goýmak islegi bildirmek, maslahat soramak ýa-da arz-şikaýat etmek mümkindir.
Goşundyny ulanmagyň ilkinji hepdesi mugt bolup, onuň soňraky müşderi tölegi aýda 10 manat. Tölegi hut öýjükli telefonyň özünden amala aşyrmak mümkin. Munuň üçin siziň hasabyňyzy görkezýän akkaunta girip, “Doldurmak” düwmesini basmak gerek. Size tölegi “Altyn Asyr” kartyňyzdan ýa-da  hasabyňyzdan amala aşyrmak hödürlener.
Tölegi  kartynyň üsti bilen amala aşyrmak saýlananda öz kartyňyzyň nomerini we kart eýesiniň adyny tassyklamaly bolarsyňyz. Tölegiň jemi bahasy ýokarda agzalyşy ýaly – 10 manat. Bu hyzmat diňe kartyna elýeterdir, ýöne hünärmenler Daşary ykdysady Bankyň “Milli kartyny” hem çatmagy meýilleşdirýär.
Eger töleg  hasabyňyz bilen doldurmagy saýlan bolsaňyz, telefonyňyza “Saraý” atly programmasyny ýüklemeli bolarsyňyz (bu goşundynyň salgylanmasyny “Töleg” bölüminde bank kartynyň salgylanmasynyň edil aşagyndan tapyp bilersiňiz), şol goşundyny açyp, “Onlaýn töleg” düwmesini saýlamaly. Soňra ekranyňyzda sanaw çykar, içinden “Belet Wideo”-nyň aşaky böleginden salgyny saýlap bilersiňiz. Öz ykjam belgiňizi we tölegiň jemi mukdaryny girizmeli, soňunda-da  hasabymdan tölemek” düwmesini basmaly bolarsyňyz.
“Mango” terminallary, giňişleýin hyzmaty hödürleýän öýjükli aragatnaşyk tölegleriň köçe terminallary  – tölegiň ýene bir görnüşi.
Ulanyjynyň akkaunt hasabynyň ýagdaýy diňe goşundynyň özüne degişlidigini belläp geçmek zerurdyr, ýagny, onuň bilen baglanşygy ýok we goşundyny ulananyňyz üçin tölegler hasabyňyzdan awtomatiki usulda alynmaz. Ýöne ykjam internediň ulanylmagynda wideo görülen ýagdaýynda sarp edilen trafik üçin aýratyn töleg tölenýändigini hem aýtmak gerek.
Eger goşundynyň hasaby 10 manatdan köp doldurylan ýagdaýynda, abonent tölegi her aýda awtomatiki usulda amala aşyrylar.
Häzirki wagtda goşundynyň 20 000 ulanyjysy bar we görülmeleriň sany 200 000-den geçdi. Goşundynyň wideo bazasynda wideo sany 1 200 000  müňe barabardyr we onyň sany günde diýen ýaly artmak bilen.
Bu goşundy aýratyn hem körpeleriň, öý bikeleriň, hat-da nepagadaky ýaşy uly adamlaryň, şeýle-de bilim beriji wideolary görüp ýa-da öz tejribesini artdyrmak üçin wagtyny peýdaly geçirmek isleýänleriň hem göwnünden turar.
“JAN Technologiýa”-nyň bu ilkinji taslamasydyr. Geljekki meýilnamada –  diňe filmleri, bölümli filmleri we multfilmleri görmek üçin niýetlenen “Belet Films” programmasyny döretmek bar. Has giňişleýin maglumatlar şu salgyda elýeterlidir.
«Boý Bodron»: halkyň saglygynyň aladasynda.
«Boý Bodron» hususy kärhanasy eýýäm ýigrimi ýyldan gowrak wagt bäri, ýurdumyzyň ilatyny ýokary hilli derman hem-de lukmançylyk serişdeleri bilen elýeter bahadan üpjün etmekde halkymyza netijeli hyzmat edýär.
Türkmenistanyñ Saglygy goraýyş we derman senagaty ministrligi tarapyndan berlen ygtyýarnamanyň esasynda hereket edýän bu kärhana daşary ýurtlarda we ýurdumyzyň içinde öndürilen farmasewtiki, saglygy goraýyş we ortopediýa önümleriniñ bölek we lomaý söwdasyny alyp barýar.
Şäheriň içinde eltip bermek hyzmaty gysga wagtyň dowamynda amala aşyrylýar;
Hassahanalara we maýyplara dermanlary eltip bermek hyzmaty mugt;
Kart belgisini operatora aýdyp, arzanladyş/toplaýyş kartyňyzy ulanyp bolar;
Töleg nagt we nagt däl görnüşde kabul edilýär;
Eltip bermek hyzmaty dynç günsüz 9:00-dan 21:00-e çenli işleýär.
Ilatymyzy onuň isleglerine doly laýyk gelýän dermanlyk serişdeleri bilen üpjün etmek kärhananyň alyp barýan işleriniň esasy ugurlarynyň biridir.
Türkmen Döwlet hasaba alyş Gullugy tarapyndan bellige alnan bu hususy kärhana derman harytlaryny satyn alanda  ilata zerur bolan dürli görnüşli hem-de ulanyş möhleti dowamly bolanlaryny saýlap alýar. Bu bolsa halkyň isleginiň ileri tutulýandygyny aňladýar. Kärhana daşary ýurtlaryň derman serişdeleriniň birnäçe görnüşleriniň ýurdumyzda bellige alynmagyna hem ýardam etdi.
Getirilýän dermanlyk serişdeleriniň we lukmançylyk enjamlarynyň ählisiniň «Türkmenstandartlary» baş döwlet gullugynyň degişli talaplaryna we halkara GMP standartlaryna doly laýyk gelmegi kärhana üçin baş ýörelge bolup durýar. Munuň özi alyjylarda «Boý Bodron» kärhanasynyň hödürleýän harytlarynyň hiline bolan ynamyny artdyrýar.
Dünýä belli öndürijiler bilen uzak möhletleýin işewür gatnaşyklary alyp barmak bilen kärhana özüniñ ilata hödürleýän harytlaryñ sanyny has-da artdyrýar. Netijede, kärhana häzirki wagtda Germaniýanyň SFM, Awstriýanyň SigmaPharm, Latwiýanyň LMP, Şweýsariýanyň Microlife, Şweýsariýanyň Mefa, Hindistanyň Reliance Life Sciences ýaly adybelli öndüriji kompaniýalaryñ harytlaryny ilatymyza hödürleýär.
«Boý Bodron» kärhanasy döredileninden bäri çagalar öýüne, maýyplar öýüne, ynsanperwer guramalaryna maliýe kömegini bermegini dowam edýär.
«Boý Bodron» hususy kärhanasy ýurdumyzyň çäginde hem-de daşary ýurtlarda geçirilýän halkara sergilerine we çärelerine işjeň gatnaşmak bilen, bu ugurdan degişli baýraklara,  diplomlardyr  Hormat hatlaryna hem mynasyp boldy. 2003 we 2004-nji ýyllarda Ženewada Halkara Gaznasy tarapyndan «Işewürlikde ýokary hil görkezenligi» üçin altyn medala mynasyp boldy.
Kärhana döwür bilen aýakdaş hereket edýär. Ýurdumyzda sanly ulgamy ösdürmek boýunça alnyp barylýan işlere mynasyp goşant hökmünde «Boý Bodron» hususy kärhanasynyň üç dilde elýeterli bolan web saýty bar. Kompaniýa müşderilerine saýtynyň üsti bilen hem ençeme amatly hyzmatlary hödürleýär. Häzirki wagtda hödürlenilýän hyzmatlary has hem kämilleşdirmek maksady bilen täze saýtyň üstünde işlenilýär.
Mundan başga-da, «Boý Bodron» telefonlar üçin ykjam programmasyny işläp taýýarlaýar. Ol Android hem iOS operasion ulgamly smartfonlar üçin elýeterli bolar.
Öz işini alyp barmakda «Boý Bodron» daşky gurşawy gorap saklamak hem-de ekologiýa taýdan arassa önümçilige geçmek başlangyçlaryndan ugur alýar. Şu maksat bilen, kompaniýa müşderilerine derman serişdelerini «Türkmen senet» kärhanasynda öndürilýän spanbondan organiki paketlerde hödürleýär.
Şeýle hem ýakynda kompaniýa haryt nyşanyny döwrebaplaşdyrdy.
«Boý Bodron» hususy kärhanasy geljekde dermanlaryň dürli görnüşlerini ilatyň islegine göra getirmegi we ýerlemegi, haryt dolanyşygyny yzygiderli artdyrmagy dowam etmegi baş maksady edip goýýar.
«Cash back» nähili hyzmat we onuň peýdasy näme?
Hormatly Prezidentimiziň parasatly ýolbaşçylygynda «Türkmenistanyň bank ulgamyny ösdürmegiň 2011 — 2030-njy ýyllar üçin Döwlet maksatnamasyna», «Türkmenistanyň Ykdysady, maliýe we bank ulgamlaryny ösdürmegiň 2019 — 2025-nji ýyllar üçin Maksatnamasyna» hem-de «Türkmenistanda 2019 — 2025- nji ýyllarda sanly ykdysadyýeti ösdürmegiň Konsepsiýasyna» laýyklykda, ýurdumyzda netijeli pul-karz syýasatyny alyp barmak işleri giň­den ýola goýulýar. Şonuň netijesinde maliýe bazaryny düýpli ösdürmek, bank ulgamyna sanly tehnologiýalary giň­den ornaşdyrmak, töleg ulgamyny dünýäniň ösen döwletleriniň derejesine çykarmak, pul-karz dolanyşygynyň ýagdaýyna täsir etmek arkaly bazaryň isleglerini kanagatlandyrmak we beýlekiler babatda anyk wezipeler durmuşa geçirilýär.
Müşderiniň hoşallygy, bankyň düşewüntliligini ýokarlandyrmak bilen bir hatarda, bäsdeşleri ýe­ňip geçmekde-de esasy gural hasaplanýar. Banklar müşderileriň dürli görnüşli isleglerini kämil tehnologiýalary peýdalanmak arkaly üpjün etmäge borçludyr. Bu babatda bank hyzmatlarynyň hilini kesgitleýän «Internetbank», «Mobil-bank», «QR-kod hyzmaty», «Galtaşyksyz töleg», «Cash back» ýaly täze önümler bank işjeň­liginiň esasy görkezijileri bolup durýar.
«Cash back» (iň­lisçe «cash» — nagt, «back» — yzyna, ýagny «yzyna nagt gaýtarmak») bank hyzmaty, bank kartlary arkaly nagt däl hasaplaşyklar geçirilende, müşderiniň bank kartynyň hasabyna tölenilýän pul sylagy bolup durýar.
«Cash back» hyzmatynyň daşary ýurt tejribesinde banklar, iri söwda we hyzmat ediş guramalary hem-de banklaryň söwda guramalary bilen bilelikde işläp taýýarlanýan görnüşleri tapawutlandyrylýar. «Cash back» hyzmaty bank tarapyndan ornaşdyrylanda, müşderiniň hasabyna bellenen göterimler boýunça degişli pul sylagy geçirilýär.
«Cash back» bank hyzmaty soň­ky on bäş ýylyň dowamynda dünýäniň maliýe we ykdysady taýdan ösen ýurtlarynda has giň­den ýaýrady. Häzirki wagtda bu bank hyzmaty, ösen ýurtlarda geçirilýän amallara görä 1 göterimden (gündelik zerurlyklar, jemagat hyzmatlary we beýleki tölegler üçin) başlap, 10 göterime (awtoulag, gozgalmaýan emläkleri, şol sanda ýaşaýyş jaýlary satyn almak we ş.m. üçin) çenli pul sowgady görnüşinde müşderiniň bank kart hasabyna geçirilýär.
Täze müşderileriň ünsüni çekmek, bar bolan müşderiler bilen gatnaşyklary has-da berkitmek, nagt pul dolanyşygyna hyzmat etmek we pulhana amallary bilen baglanyşykly çykdajylary aradan aýyrmak, pul aýlanyşygyny ýokarlandyrmak, ilaty nagt däl hasaplaşyklardan peýdalanmaga höweslendirmek, bankyň düşewüntliligini ýokarlandyrmak, bäsdeşlige ukyplylygy artdyrmak we beýlekiler «Cash back» bank hyzmatynyň banklar üçin bähbitli taraplary bolup durýar. Nagt däl görnüşinde geçirilýän amallar üçin yzyna pul sylagynyň gaýtarylmagy, pul serişdelerini saklamak, daşamak bilen bagly aladalaryň aradan aýrylmagy, pul serişdeleriniň tygşytlanylmagy, goşmaça girdeji çeşmeleriniň emele gelmegi, hyzmatlaryň ýe­ňilligi (töleg terminallary, «Internet-bank», «Mobil-bank» hyzmatlary arkaly), tizligi we beýlekiler bolsa onuň raýatlar üçin döredýän bähbitleridir.
Elbetde, «Cash back» bank hyzmatynyň döwlet üçin-de amatly taraplary bar. Onda döwletiň gazanýan bähbitlerine nagt däl hasaplaşyklaryň gerimini gi­ňeltmek, pullary ýasamak, daşamak we saklamak boýunça çykdajylary tygşytlamak, pul serişdeleriniň hereketine geçirilýän gözegçiligi berkitmek, pul serişdeleriniň ýitirilmegi we galplaşdyrylmagy bilen baglanyşykly hadysalaryň öňüni almak, resmi däl pul dolanyşygynyň öňüni almak, salgyt tölemekden sowlup geçmeleri aradan aýyrmak, bazarda has köp isleg bildirilýän harytlary we hyzmatlary anyklamak, töleg ulgamyny dünýäniň ösen döwletleriniň derejesinde guramak we beýlekiler degişlidir.
Häzirki wagtda ýurdumyzyň bank ulgamy hormatly Prezidentimiziň tabşyryklaryny öz wagtynda ýerine ýetirmek, şeýle hem nagt däl hasaplaşyklaryň gerimini gi­ňeltmek maksady bilen, 2020-nji ýylyň ýanwar aýyndan başlap, raýatlaryň «Altyn asyr», şol sanda «Maşgala» bank kartlaryna «Cash back» bank hyzmatyny birikdirmek boýunça degişli işler ýokary depginde alyp barýar. Hyzmata laýyklykda, nagt däl görnüşinde geçirilýän ähli bank amallaryna, degişlilikde 0,2 — 2 göterim aralygynda, pul sylagy göz öňünde tutulýar. Käbir banklar tarapyndan bolsa ýokary göterim derejesi bolan ýörite «Cash back» bank hyzmatyny ornaşdyrmak meýilleşdirilýär. Pul sylaglaryny her aýyň ahyryndan geljek aýyň 5-ine çenli aralykda müşderileriň bank kartlaryna geçirmek göz öňünde tutulýar.
Pul serişdeleri kartdan nagt görnüşinde alnanda, bank ýygymy tutulyp galynýar. Mysal üçin, aýda, takmynan, 1500 manat kartdan nagt pul alynsa, 12,90 manat bank ýygymy tutulýar. Nagt däl hasaplaşyklarda beýle ýitgi döremeýär, gaýtam, bank ulgamy tarapyndan hödürlenilýän «Cash back» hyzmaty arkaly müşderä pul sylagy gowşurylýar. Ýagny 1500 manat kartdan nagt däl hasaplaşyk geçirilende, (1 göterim göz öňünde tutulan halatynda) 15 manat müşderiniň kart hasabyna yzyna gaýtarylýar. Netijede, hödürlenilýän bank hyzmatlaryndan ýerlikli peýdalanylmagy ilatyň pul serişdeleriniň tygşytlanylmagyna oňaýly täsir ýetirer. Şeýle hyzmatlaryň sanynyň yzygiderli artdyrylmagy we ilatyň bu hyzmatlardan peýdalanmaga işjeň gatnaşmagy kart eýeleriniň wagtyny we maliýe serişdelerini tygşytlamaga mümkinçilik bermek bilen, milli ykdysadyýetimiziň sazlaşykly ösüşine-de oňaýly täsir eder.
“Cherchez la femme” ýa-da zenanlaryň ugurtapyjylygynyň taryhy.
Şeker ýaly ýerini hiç bir zat bilen çalşyp bolmajak önümi tapmak kyn. Ol elmydama köp isleg bildirilýän esasy onümleriň biri bolmaklygynda galýar. Şonuň üçin bu süyji önümiň taryhyny bilmek biziň her birimiz üçin gyzykly bolsa gerek.
Gant ýa-da başga söz bilen aýdanyňda kesilen gant diýlip hem atlandyrylýar, adatça çaýy ýa-da kofeni  süýjeltmek üçin ulanylýar. Gant ýüze çykmazdan öň içgilere şekeri belli bir möçberde ölçäp goşmak kyn bolan. Ilkinji kesilen gant 1840-njy ýyllarda peýda bolýar: uly gantlar kiçi böleklere bölünip, soňra agramyna görä aýratyn satylypdyr.
Şweýsariýanyň yaşaýjysy Ýakob Kristof  Rad 1840-njy ýyllarda şekeriň  önümçiligini özleşdirip başlaýar. Enjamlary, esasanam ilkinji bug hereketlendirijisini gurnap, ol önüm bilen diňe ýerli bazary däl, eýsem Bohemiýanyň we Awstriýanyň bazarlaryny hem üpjün edip başlapdyr. Şeýle-de Wena, Praga, Lwow, Brno we Peşt ýaly iri söwda şäherlerinde şeker satyn alyp bolýan firma dükanlary açylýar. Soňra bolsa aýalynyň maslahaty bilen Ýakob Rad şekerlenen miweleri, süýjüleri we şokoladlary öndürip, satyp başlapdyr.
Şeker şerbedi konus şekilli gaplara guýulupdyr we onuň içinde şerbet kristallaşypdyr. Dükanyň tekjelerindäki ahyrky önüm – bu öý hojalykçy aýal-gyzlaryň böleklere bölmeli bolan konus şekilli uly kelle gantlary ekeni. Kelle gandy böleklere bölüp duran pursatlarynyň birinde ýaralanan Ýakobyň aýaly Juliana Rad gandyň böleginiň göwrüminiň kiçeldilmegini gazanýar.
Üç aýdan soň Ýakob Rad aýalyna 350 sany ak we gyzyl reňkli gandyň kubjagazlaryndan doldurylan daşy saralgy gutyjygy sowgat edipdir. Birnäçe ýyl soňra bolsa ol şeker tozuny pressläp, ondan gant kublaryny ýasamagyň patentine eýe bolýar. Öndürilýän önümler "Çaý önümi" ady bilen çykarylypdyr.
Fransuz nakyllarynyň birinde «Cherchez la femme!» (Zenany gözläň) diyilýär, Ýakobyň we onuň aýaly Juliana Radyň atlary bolsa zenanlaryň ugurtapyjylygynyň nusgawy mysaly bolup, gandyň döremeginiň taryhy bilen aýrylmaz baglanyşyklydyr.
Süýji kubjagazlaryň dünýäde gazanan ýeňşine tarap soňky ädim 1870-nji ýylda nemes oýlap tapyjysy, inženeri we senagatçysy Eýgen Langen tarapyndan işlenip düzülen gandy köpçülikleýin öndürmegiň netijeli tehnologiýasy boldy.
Häzirki wagtda bu tehnologiýa kämilleşdirildi we bu önümiň çykarylmagy dürli görnüşli iýmit goşundylarynyň goşulmagy bilen amala aşyrylýar.
Türkmenistanyň çäginde şeker öndürýän kompaniýalaryň biri Miweli Ülke hususy kärhanasy bolup, onuň önümleriniň görnüşleriniň içine Hoşwagt söwda belgisi astynda arassalanan şekeriň 5 görnüşi  girýär. Olaryň arasynda ýertudana, malina, limon we başga-da miwe tagamlarynyň görnüşleri bar.
Şeýle hem bu kompaniýa çigit, çipsi, kofe, mekgejöwen taýajyklaryny we glazurlanan bally patraklary öndürmek bilen meşgullanýar. Miweli Ülke kärhananyň sehlerinde öndürilen bu we beýleki önümleriň hemmesi Gazagystana, Özbegistana, Gyrgyzystana, Birleşen Arap Emirliklerine we Owganystana eksport edilýär. Kärhana üpjün edýän geografiýasyny has-da giňeltmegi göz öňünde tutýar.
Mary welaýatynda ýerleşýän önümçilik sehi ýokary hünär derejeli işgärler tarapyndan ulanylýan ýokary tehnologiýaly enjamlar bilen enjamlaşdyrylandyr. Kärhananyň özi bolsa öňdebaryjy daşary ýurt azyk önümlerini üpjün edijileri bilen üstünlikli bäsleşýär.
“CNPC” kompaniýasynyň resmi hyzmatdaşlygy yglan edildi.
V Aziýa oýunlaryna taýýarlyk görmek baradaky ýerine ýetiriji komiteti “CNPC” korporasiýasynyň Aşgabat 2017 oýunlaryna resmi hyzmatdaş hökmünde gatnaşjakdygyny buýsanç bilen yglan etdi.
“Hytaýyň milli nebitgaz korporasiýasy (CNPC)” Hytaýyň esasy we iň uly nebitgaz öndürijisi we üpjünçisidir. Dünýäniň öňdebaryjy nebitgaz korporasiýalarynyň biri “CNPC” kompaniýasynyň esasy maksady köpçüligi energiýa çeşmesi bilen üpjün etmekdir we şol bir wagtyň özünde önümçiligiň deňagramly ösüşi we daşky gurşawyň howpsuzlygy üçin ähli zerur şertleri döretmekdir.
“CNPC” kompaniýasy sporty ösdürmekde we ilatyň saglygyny berkitmekde maýadar bolup durýar. Pekin 2008 Olimpiýa oýunlarynyň nebit we gaz boýunça hyzmatdaşy hökmünde, “CNPC” kompaniýasy Olimpiýa alawynyň estafetasyny ýangyç bilen we Pekinde hem-de Hytaýyň beýleki şäherlerinde ýerleşýän Oýunlaryň desgalaryny tebigy gaz bilen üpjün etdi.
Ýerine ýetiriji komitetiň başlygy Daýanç Gulgeldiýew şeýle diýdi: “Biz üçin “CNPC” kompaniýasynyň resmi hyzmatdaş hökmünde Oýunlara goşulýandygy örän buýsandyryjydyr. Dünýä ýüzünde giňden tanalýan kompaniýalaryň ýene biriniň Aşgabat 2017 toparynyň agzasy bolmagy Aşgabat 2017-niň giň gerimlidiginiň we Oýunlaryň ýokary derejede geçjekdiginiň aýdyň subutnamasydyr”.
“CNPC” kompaniýasy Türkmenistanyň çäginde 10 ýyldan bäri işlerini üstünlikli amala aşyryp, geçirilýän medeni, bilim, lukmançylyk we sport maksatnamalary goldaýar. “CNPC” kompaniýasy sportuň futbol, hokkeý, söweş sungaty we taekwondo ýaly görnüşleri boýunça çykyş edýän türkmen toparlarynyň hemaýatkäri hökmünde özüni tanatdy.
“CNPC” kompaniýasynyň Türkmenistandaky şahamçasynyň Baş müdiri Li Shuliangşeýle belledi: “Aşgabat 2017-niň geçirilmegi Türkmenistanyň bütindünýä sport hereketine ägirt uly goşant goşýandygyny subut edýär. Ýokary derejede geçirilýän halkara sport ýaryşynyň bir bölegi boljakdygymyz biz üçin örän tolgundyryjydyr”.
«Dahua» tehnologiýalary. Olar sizde barmy?
«Rysgal kompýuter» bäş ýyl bäri Hytaýyň dünýä belli «Dahua Technology» kompaniýasynyň Türkmenistandaky resmi wekili hökmünde iş alyp barýar. Ol kompaniýanyň dünýä döwletlerindäki 53 resmi dileriniň biridir. Häzir kompaniýanyň önümlerine dünýäniň 180-den gowrak döwletinde gabat gelip bolýar.
20 ýyla golaý taryhy bolan döwrebap kompaniýanyň wideogözegçilik ulgamlary, sanly hasaba alyş toplumlary we elektron habar beriş gurluşlary bu gün diňe Hytaýda däl, bütin dünýäde meşhurlygyny artdyrýar. Olaryň barha kämilleşdirilmegi bolsa müşderileriň gyzyklanmalaryny ýokarlandyrýar. Şonuň üçin üçin hem «Rysgal kompýuteriň» hünärmenleri tarapyndan kompaniýadan alnyp gelinýän elektron gurluşlara biziň ýurdumyzda hem isleg barha köpelýär.
Häzir kompaniýanyň Türkmenistandaky dileri tarapyndan wideogözegçilik enjamlarynyň birnäçe görnüşi getirilip, ildeşlerimize hödürlenilýär. Olar ýaşaýyş jaýlarynda we edara-kärhanalarda ulanmak üçin örän amatlydyr.
Türkmen işewürleri tarapyndan getirilip, ornaşdyrylýan kameralaryň soňky nesilleri birnäçe aýratynlyklara eýe. Mysal üçin kameralaryň biri («Full-color») garaňky ýerlerde hem ähli reňkleri aýdyň saýgarmaga ukyply. Başga bir kamera bolsa 2 kilometr uzaklykdaky görnüşleri ýokary hilde ýakyna getirip görkezip bilýär. Şol sanda wideogözegçilik ulgamlarynyň soňky nesillerinde Internete birikdirmek hyzmaty elýeterlidir. Bu hyzmatyň üsti bilen Internetiň elýeterli bolan islendik nokadynda öýümizi, iş ýerimizi dolandyryp bileris.
«Rysgal kompýuter» müşderilerine kämil hasaba alyş ulgamyny hem hödürleýär. Mümkinçilikleriň uly toplumyndan ybarat bolan bu ulgam edara-kärhanalarda oturtmak üçin amatlydyr. Onuň kömegi bilen işgärleriň işe gelip-gidýän wagtlaryny anyk hasaba alyp bolýar.
Hytaý kompaniýasyndan ýurdumyza domofonlaryň — elekron habar beriş ulgamlarynyň hem iň kämil görnüşleri getirilip, müşderileriň isleglerine laýyklykda ornaşdyrylyp berilýär. Bu gurluşlaryň täze nesilleri WI-FI ulgamyna hem baglanyp bilýär. Şeýlelikde, öýe daşdan gelen islendik myhman baradaky habar telefonymyza geler. Biz öýde däl hem bolsak, domofony mobil enjamymyzyň üsti bilen dolandyryp bileris.
«Rysgal kompýuteriň» Hytaý kompaniýasyndan göwrümi 22-den 55 dýuma çenli bolan monitorlary getirip, gurnap berýändigini hem habar berýäris.
Salgy: Aşgabat ş., "Rysgal bank" binasynyň "B" blogy, 3 gat 306-nji dükan.
“Dalçyn” hususy kärhanasynyň hünärmenleri V Aziýa oýunlaryna taýýarlyk görmek baradaky ýerine ýetiriji komiteti bilen işjeň hyzmatdaşlyk saklaýar.
“Aşgabat 2017" oýunlaryna taýýarlyk görmek ýurdumyzyň durmuşynyň derwaýys meseleleriniň birine öwrüldi. V Aziýa oýunlary diňe bir Türkmenistanyň däl, eýsem tutuş Merkezi Aziýa sebitinde müňlerçe tomaşaçylara we gatnaşyjylara gujak açjak iň iri sport baýramçylygydyr.
Oýunlaryň taýýarlyk işlerine döwlet edaralary bilen bilelikde hususy eýeçilik ulgamynyň wekilleri hem işjeň gatnaşýar. Ýurdumyzyň kärhanalarynyň arasynda Aşgabat 2017 oýunlarynyň taýýarlyk işine mynasyp goşandyny goşýan kärhanalaryň biri hem “Dalçyn” okuw-terjimeçilik merkezi bolup durýar.
“Dalçyn” hususy kärhanasy Türkmenistanda giň göwrümli we ýokary hilli okuw we terjime hyzmatlary bilen tanalýan öňdebaryjy kärhanalaryň biridir. Ol 2016-njy ýylyň sentýabr aýynda V Aziýa oýunlaryna taýýarlyk görmek baradaky ýerine ýetiriji komitetiniň resmi maslahatçysy Beýik Britaniýanyň “Triwandi Çanzo Limited” kompaniýasynyň hyzmatdaşy boldy. Iki kompaniýanyň arasynda ýakyn hyzmatdaşlygyň ýola goýulmagynyň netijesinde gysga döwrüň dowamynda ýokary derejeli terjimeçiler topary döredildi we çärelere taýýarlyk görmek boýunça alnyp barylýan işlerde aragatnaşyk köprüsi bolup hyzmat etdi.
“Dalçyn” hususy kärhanasynyň mugallymlary we hünärmenleri “Triwandi Çanzo Limited” kompaniýasyna meýletinçileri taýýarlamakda hem goldawyny gaýgyrmaýarlar. Ýaş we ruhubelent meýletinçiler gelýän daşary ýurtly myhmanlary Aşgabadyň Halkara howa menzilinde garşy aljak ýurdumyzyň ilkinji wekilleridirler. Şonuň üçin hem biziň ýaş ýigitlerimize we gyzlarymyza örän uly jogapkärçilik düşýär. Olar diňe bir güler ýüzli myhmansöýerlik edeplerine eýe bolman, eýsem daşary ýurt dillerini hem ýokary derejede özleşdirmegi başarmalydyr.
“Hemmelere belli bolşy ýaly, meýletinçiler Oýunlaryň “ýüzüdir”. Sebäbi daşary ýurtly türgenlerde we janköýerlerde Türkmenistan, paýtagtymyz Aşgabat we Aziýa oýunlary hakynda ilkinji ýakymly täsirleri galdyrmak olara bagly bolup durýar. “Ilkinji ýyldyzlar” meýletinçilik maksatnamasynyň çäklerinde Oýunlarda ýardam bermek üçin 8000 meýletin ýardamçy saýlandy. Olar, esasan, ýurdumyzyň ýokary okuw mekdepleriniň talyplarydyr. Topar ýolbaşçylary üçin ýörite tälimçilik okuwlary, şol sanda dil taýýarlyk okuwlary gurnaldy” diýip, “Dalçyn” okuw merkeziniň mugallymy Döwlet Rejepow gürrüň berýär.
Aşgabat 2017 oýunlary “Dalçyn” kärhanasy üçin onuň alyp barýan işiniň ýokary hünär derejesinde çemeleşilýändiginiň we sentýabr aýynda garaşylýan çylşyrymly wezipeleriň öňünde toparyň agzybirliginiň düýpli barlagy bolar. Sebäbi kärhananyň ähli hünärmenleri daşary ýurtly wekiliýetleriň ýanynda iş alyp barmaklyga çekiler. Bu merkez dilden (sinhron we yzygiderli) terjime, resmi ýazmaça terjimeler we maglumat-maslahat beriş hyzmatlaryny hem öz içine alýar. Kärhananyň bu döwürde öňünde goýýan esasy wezipesi hyzmatlary ýokary hünär derejesinde, öz wagtynda we ýokary hilli ýerine ýetirmekden ybarat bolup, alyp barýan işleriniň ileri tutulýan ugry Aşgabat 2017 oýunlarynyň dürli dilleriň aragatnaşygyna päsgelçilik bolmaýan we medeniýetleriň açyk aragatnaşygynyň ýola goýulýan sahnasyna öwrülmegi üçin ähli zerur bolan şertleri döretmekden ybaratdyr.
“Dalçyn” hususy kärhanasynyň ýolbaşçysy Nazar Atajanow: “Biziň üçin Aşgabat 2017 oýunlarynyň taýýarlyk işlerine gatnaşmak örän buýsandyryjydyr. Bu Oýunlar bize we ýurdumyzyň hususy eýeçilik ulgamynyň beýleki wekillerine iri halkara taslamalarynda işlemek bilen hünär tejribelerimizi baýlaşdyrmaga mümkinçilik berýär.
Bedew batly depginler bilen belent ösüşlere sary barýan ýurdumyz köpsanly halkara forumlaryň, simpoziumlaryň, ylmy maslahatlaryň we syýasy çäreleriň geçirilýän merkezine öwrülýär. Türkmenistanyň ykdysadyýetiniň ösüşine maýa goýumlaryny goýýan, türkmen hünärmenlerini işe çekýän daşary ýurtly kompaniýalaryň sany hem günsaýyn artýar. Şeýlelik bilen ýyl geçdigiçe daşary ýurt dillerini bilýän hünärmenleriň zerurlygy ýüze çykýar” diýip belleýär.
“Dalçyn” okuw we terjime merkezinde bäş sany dil öwredilýär: türkmen, iňlis,rus, nemes we fransuz. Merkeziň diňleýjileriniň agramly bölegi iňlis dilini öwrenmäge ýykgyn edýärler, sebäbi ol milletara aragatnaşyk dili hasaplanylýar. Şu nukdaýnazardan ugur alyp, “Dalçyn” hususy kärhanasy Beýik Britaniýanyň iň abraýly ýokary okuw mekdepleriniň biri bolan Kembrij uniwersiteti bilen hem ýakyn hyzmatdaşlygy alyp barýar we merkeziň diňleýjileri bu uniwersitetiň okuw kitaplary boýunça okadylýar.
“Dalçyn” okuw merkeziniň mugallymlarynyň öz öňünde goýýan esasy maksady gysga wagtyň dowamynda daşary ýurt dilini netijeli öwretmekden ybaratdyr. Mysal üçin, iňlis dilini täze öwrenýänler üçin maksatnamanyň dowamlylygy 18 aýdan köp bolmaly däl. Ýeterlik yhlas edilende iňlis dilini öwrenýänler we “Dalçyn” okuw merkezinde okuw tapgyrynyň altysyny hem doly okan diňleýjiler işe we halkara uniwersitetlere okuwa girmek üçin zerur bolan IELTS halkara synagyny hem tabşyryp bilýärler. Şu ýyl merkez 11-nji sentýabrda güýzki okuw tapgyryna täze diňleýjileri kabul etmäge taýýarlanýar.
“Dil öwren, dünýäni aç” jümlesi biziň merkezimiziň baş şygary bolup, diňleýijilere gysga wagtda aragatnaşygy ýola goýmak endiklerini öwretmek üçin döwrebap tehnologiýalary we usullary ulanýarys. Okuw sapaklarynyň berk gözegçilikde saklanmagy we bilim derejesiniň bahalandyrylmagy diňleýjilere ýokary netijeleri gazanmaga mümkinçilik döredýär. Şeýle-de aragatnaşyk endikleriniň kämilleşdirilmegine gönükdirilen okyjy toparlary, filmlere seretmek we ara alyp maslahatlaşmak, dürli bäsleşikleri gurnamak bilen goşmaça amaly sapaklar geçirilýär. Öňümizdäki “Aşgabat2017" oýunlary bizi işlerimizi kämilleşdirmäge höweslendirýär” diýip, okuw merkeziniň mugallymy Gunça Bagiýewa nygtaýar.
Kärhananyň adynyň çuňňur mana eýedigi hem ýatlanmaga mynasypdyr. Dalçyn türkmen dilinde dürli tagamlaryň gymmatyna baha berýänleriň halaýan we dürli iýmitleriň, içgileriň tagamyna üýtgeşik hoşboý tagam beriji ösümlikleriň biridir. Gündogarda dalçyn diňe bir saglygy berkidýän ösümlik hasaplanman, eýsem onuň tagamy uzak wagtlap duýlup, şähdiňi açýar.
Şeýlelikde, "Dalçyn” okuw merkeziniň uçurymlary olaryň zähmet bazarynda artykmaçlyk berýän daşary ýurt dilini bilýändigi barada öz terjimehalyna ýönekeý bir goşundy goşman, eýsem düýpli dil bilimlerine we endiklerine hem eýe bolýarlar.
Kärhana golaýda “Türkmengaz” döwlet konserninden Türkmenistanda nebit-gaz pudagynda iş alyp barýan inženerler üçin ýörite dil okuw maksatnamalarynyň döredilmegi babatdaky haýyşnamasyny aldy. Şu nukdaýnazardan ugur alyp, “Dalçyn” hususy kärhanasy nebit-gaz pudagynyň hünärmenleri üçin daşary ýurt dil okuwlaryny döretmegi meýilleşdirýär. Olaryň okuw tapgyrlarynyň bäşisi Türkmenistanda, altynjy amaly okuw tapgyry bolsa Beýik Britaniýada geçiriler.
Kärhananyň Türkmenistanda Kembrij uniwersitetiniň resmi hyzmatdaşy hökmünde çykyş etmek babatda gepleşikleri alyp barmagy bolsa, “Dalçyn” okuw we terjime merkezine bu uniwersitetiň okuw kitaplaryny biziň ýurdumyzyň çäklerinde satmaga we ýaýratmaga mümkinçilik berer. Hyzmatdaşlygyň uzak möhletleýin maksatnamalarynyň biri okuw materiallarynyň Türkmenistanyň medeni-durmuş aýratynlyklaryna görä uýgunlaşdyrmaly bolýar. Uýgunlaşdyrylan okuw kitaplary ýurdumyzyň medeni, taryhy we dil aýratynlyklaryna laýyk gönükdirilip, öň dil öwrenmedikler üçin iňlis dilini has ýeňil özleşdirmäge mümkinçilik berer.
“Dalçyn” hususy kärhanasy geljekde işewürlik, hukuk, kompýuter sowatlylygy we buhgalterçilik hasabaty ugurlary boýunça iňlis dilinde ýöriteleşdirilen mekdebi açmaklygy meýilleşdirýär. Şeýlelik bilen bu okuw we terjime merkezi Türkmenistanda iş alyp barýan daşary ýurtly kompaniýalar bilen işleşmäge gönükdirilen hünärmenleri okadýan okuw merkezini döretmegi umyt edýär. Bu bolsa ýaş dalaşgärlere Türkmenistanyň çäginden çykmazdan, hususy daşary ýurtly kompaniýalar tarapyndan bildirilýän ülňülerde bilim almaga mümkinçilik döreder.
«Duralga» ykjam goşundysynyň mümkinçilikleri.
Golaýda «Türkmenawtoulaglary» agentliginiň Aşgabatdaky ýolagçy awtoulag kärhanasynyň «Duralga» ykjam goşundysynyň döredilendigi barada habar berlipdi.
«Duralga» ykjam goşundysy şäheriçi jemgyýetçilik awtobuslarynyň zerur bolan ugurlaryny tapmagy görnetin ýeňilleşdirmek bilen, şäheriň bir ýerinden başga ýerine barmakda amatly ugry saýlamaga ýardam edýär.
Goşundyny işe girizmek üçin internet toruna birikmek we GPS ulgamynyň bolmagy zerurdyr. Programma işledilende nawigasiýa ulgamynyň kömegi bilen Aşgabat şäheriniň kartasynda öz häzirki wagtda ýerleşýän ýeriňi görmek bolýar. Şonuň bilen hem kartada şäheriň ähli ýerlerindäki duralgalar bellik esasynda görkezilýär.
Awtobuslaryň ähli duralgalarynyň atlary bilen görkezilen sanawyny görmek üçin smartfonuň çep tarapynyň ýokary bölegindäki «Menýu» düwmesine basyp, açylýan sanawdan «Duralgalar» diýen bölümi saýlamaly.
Özüňize gerek bolan duralganyň adyny saýlamak bilen, onuň şäheriň niresinde ýerleşýändigini, şeýle hem gitmeli ýeriňize haýsy awtobuslaryň barýandygyny bilmek bolýar.
Eger «Menýu» bölümindäki «Ugurlar» diýen bölümçä girseňiz şäheriçi awtobuslaryň häzirki wagtdaky (iň soňky täzlenen maglumatlara laýyklykda) gatnaw ugurlarynyň doly sanawyny görüp bilersiňiz. Awtobuslaryň gatnaw ugurlarynyň anyk shemasy bilen özüňize gerek bolan gatnaw belgisini saýlap tanşyp bolýar. Ulanyjylara has düşnükli bolmagy üçin duralgalar boýunça gurulýan gatnaw iki hili: barýan ugry gök, yzyna gaýdyp gelýän ugry bolsa ýaşyl reňk bilen görkezilýär.
Mundan başga-da, «Gözleg» düwmesi kartadan gerek bolan duralgany tapmaga  we oňa haýsy awtobuslar bilen barylýandygyny bilmäge ýardam edýär. Duralganyň adyny kartadaky belgisiniň üstüne basyp anyklap bilersiňiz.
«Duralga» goşundysynyň menýusynda ýerleşdirilen «Täzelikler» bölüminden Türkmenistanda bolup geçýän wakalar we täzelikler bilen tanşyp, şeýle-de ulag ulgamyndaky özgertmeler, jemgyýetçilik ulaglarynyň gatnawyna girizilýän üýtgetmeler bilen dessin tanyşmak mümkindir.
Awtobuslaryň we duralgalaryň maglumatlary goşundyda yzygiderli üpjün edilýär hem-de täzelenip durulýar. Goşundyny türkmen, rus we iňlis dillerinde ulanyp bolýar.
«Duralga» ykjam goşundysyny işläp taýýarlaýjylar programmanyň wezipe aýratynlyklarynyň has-da özgerdiljekdigini belleýärler.
«D» toparça: milli ýygyndymyzyň mümkinçilikleri.
1. Sunil Çetri, Hindistan, 4 gol;
2. Serdar Azmun, Eýran, 3 gol;
3. Mehdi Taremi, Eýran, 2 gol;
4. Amad Al-Hosni, Oman, 2 gol;
5. Brandon McDonald, Guam, 1 gol;
6. Travis Nicklaw, Guam, 1 gol;
7. Ashkan Dejagah, Eýran, 1 gol;
8. Mehdi Torabi, Eýran, 1 gol;
9. Qasim Said, Oman, 1 gol;
10. Raed Ibrahim Saleh, Oman, 1 gol;
11. Ruslan Mingazow, Türkmenistan, 1 gol;
12. Arslanmyrat Amanow, Türkmenistan, 1 gol.
— Şu sanawdan hem görşüňiz ýaly, ildeşlerimiziň garşydaş derwezelere geçiren pökgüleriniň ikisiniň hem awtory daşary ýurtlaryň ligalarynda oýnaýan ildeşlerimiz.
— Türkmenistanyň milli ýygyndysynyň goragçylary myhmançylykda geçirilen duşuşyklaryň ikisinde hem dartgynly oýun pursatlarynda ýalňyşlyk bilen öz derwezelerine pökgi geçirdiler.
— Diňe ýekeje hüjümçi bilen oýnaýan milli ýygyndymyzyň gollarynyň ikisini hem ýarym goragçylar geçirdi.
Häzirlikçe Türkmenistanyň milli ýygyndysynyň 1 utugy bar. Ýygyndymyz toparçada dördünji orunda. Eger-de milli ýygyndymyz şu ornundan ýokary galyp bilmese, dünýä çempionatynyň nobatdaky tapgyryna çykmak mümkinçiligini doly ýitirýär, ýöne ildeşlerimiz Aziýa çempionatynyň üçünji tapgyryna gatnaşyp bilerler. Häzir ähli toparçalaryň dördünji orunly eýeleýän ýygyndylarynyň arasynda iň gowy netije Türkmenistanyň milli ýygyndysyna degişli. Bu bolsa ildeşlerimize Aziýa çempionatynyň saýlama ýaryşlarynyň üçünji tapgyryna göni gatnaşmaga mümkinçilik berýär. Toparçalarda 4-nji orny eýeleýän milli ýygyndylaryň arasynda diňe Türkmenistanyň ýygyndysynyň 1 utugy bar, galanlary entek ýeňiş gazanyp görenok.
— Ildeşlerimiz toparçadaky 4-nji duşuşyklarda dynç alar. 8-nji sentýabrda geçiriljek 4-nji duşuşyklarda Guam Omanyň, Hindistan Eýranyň milli ýygyndysyny kabul eder.
— Türkmen futbolçylary nobatdaky duşuşygyny 8-nji oktýabrda Hindistanyň milli ýygyndysy bilen geçirer. Bu duşuşyk Türkmenistanda (Aşgabatda geçirilmegine garaşylýar) bolar.
«D» toparça: sanlar we maglumatlar.
Hawa, siziň hem pikir edişiňiz ýaly, bu blogymyz 2018-nji ýylda geçiriljek dünýä çempionatynyň Aziýa boýunça saýlama ýaryşlarynyň «D» toparçasyndaky, ýagny Türkmenistanyň milli ýygyndysynyň çykyş edýän toparçasyndaky käbir ünsi çekäýjek sanlar we maglumatlar hakda bolar.
9 GOL: Toparçada geçirilen 4 duşuşykdan soňra derwezelere 9 pökgi girizildi.
ÝER EÝELERI ÜSTÜN: Şolaryň 5-sini ýer eýeleri, 4-sini myhmanlar geçirdi.
HER KIM ÝERLI-ÝERINDE: 4 duşuşykdan soň, gödek oýny üçin entek meýdandan kowlan oýunçy ýok.
EMINLERIŇ «SAHYLYGY»: 4 oýunda jemi 18 oýunça sary kart görkezildi.
INDIKIDE SERESAP BOLMALY: Häzire çenli Türkmenistanyň we Hindistanyň milli ýygyndylarynyň her birinden 6 oýunça sary kart görkezildi.
HER OÝUNDA BIRI: Türkmenistanyň milli ýygyndysynyň goragçysy Serdar Annaorazow we hindistanly Sehenaj Singh iki duşuşykda hem sary kart alan oýunçylardyr.
IŇ TÄSIN TOPARÇA: Beýleki toparçalarda garaşylýan netijeler alynýan hem bolsa, «D» toparçasy garaşylmadyk netijelere baýlygy bilen tapawutlanýar. Futbol hünärmenlerini, esasan hem, ilat sany 200 müňe-de ýetmeýän Guamyň yzygider gazanan iki ýeňşi, toparçadaky liderligi hem-de Türkmenistanyň milli ýygyndysynyň Eýranyň toparynyň garşysyna görkezen mynasyp oýny haýran galdyrýar.
IŇ GOWUSY HINDISTAN: Elbetde, Hindistanyň ýygyndysynyň entek ýekeje-de utugy ýok. Ýygyndy toparçada iň soňky orunda barýar. Emma toparçada diňe hindistanly Sunil Chhetriniň 2 goly bar.
ANNAORAZOW ÝEKETÄK: Serdar Annaorazow toparçadaky ýeketäk awtogolyň eýesidir.
«MYHMANSÖÝER»: Guam toparçadaky iki duşuşygy-da öz meýdanynda geçiren ýeketäk topar.
IŇ BIRINJI: Yzda galan 4 duşuşykda iň çalt geçirilen gol omanly Qasim Saide degişli. Ol Hindistan bilen bolan duşuşygyň 1-nji minudynda tapawutlandy.
IŇ SOŇKY: 4 duşuşykda derwezä iň giç girizilen gol hem hHindistanyň ýygyndysy bilen baglanyşykly. Ýöne bu gezek toparçanyň bombardiri Sunil Chhetri Hindistany jogapsyz utulmakdan halas etdi.
BEREKETLI BIRINJI ÝARYM: 4 duşuşykda derwezelere girizilen 9 goluň 7-si birinji ýarymda geçirildi.
ÝEKEJE ÄDIM: Toparçada ýeňiş bilen tamamlanan duşuşyklaryň üçüsi hem ýekeje gol tapawut bilen tamamlandy.
BIR AWTOGOLDAN TÄSIN MEŇZEŞLIKLER: Gürrüň Guam bilen bolan duşuşykda Serdar Annaorazowyň milli ýygyndymyzyň derwezesinden geçiren awtogoly barada.
2014-nji ýylda geçirilen dünýä çempionatynyň ilkinji duşuşygynyň ilkinji goly awtogoldy (Braziliýa, Marselo), 2018-nji ýylyň çempionatynyň bolsa Aziýa boýunça saýlama tapgyrynyň ilkinji duşuşygy awtogol bilen başlady.
Deňeşdirilýän iki awtogol hem goragçylara degişli.
Awtogollaryň eýesi Serdar Annaorazow hem, Marselo hem 12-lik belgili köýnekçede çykyş edýär.
Ýekeje tapawut: Serdar sag, Marselo çep gyraky goragçy.
“Galam.tm” onlaýn dükany - önümleriň giň toplumyny hödürleýär.
Galam.tm -  Türkmenistanda hereket edýän birnäçe onlaýn söwda platformalarynyň arasynda ofis harytlarynyň, kitaplaryň, mekdep we sungat üçin harytlaryň, ýadygärlik sowgatlarynyň we sowgatlaryň iň uly onlaýn dükanlaryndan biridir.
Dükan ýurdumyzyň haryt öndürijileri bilen bir hatarda Ýewropanyň, Türkiýäniň, Russiýanyň öndürijileriniň dürli önümlerini hödürleýär.
Ofis harytlary  bölümi kagyz önümleriniň giň görnüşlerini, ofis esbaplaryny we enjamlary öz içine alýar. Mekdep okuwçylary üçin kanselýariýa harytlary şekilleriň, reňkleriň we görnüşleriň dürliligi bilen özüne çekýär. Bu ýerde dürli galamdan ýantorbalara çenli, dürli reňkli heklerden mekdep okuwçylary üçin partlara çenli çagalaryň göwnüni awlajak ähli zatlary tapmak bolýar.
Täze okuw ýylyna bagyşlanyp saýtda okuw esbaplarynyň giň görnüşini hödürleýän onlaýn mekdep bazary hereket edýär, bu ýerde elýeterli bahaly harytlary öý eltip bermek hyzmaty hem bar. Häzirki wagtda mekdep sumkalarynda 10% arzanladyş bar.
Kitap bölüminde çeper edebiýatlaryň, ensiklopedik, metodiki, ylmy-populýar edebiýatlaryň täze görnüşleri bar. Bu ýerde dilleri öwrenmek üçin okuw kitaplaryny we sözlükleri, dürli senetleri, başarnyklary we ukyplary ösdürmek boýunça gollanmalary, aşpezlik reseptlerini, nusgawy edebiýatyň eserlerini tapyp bilersiňiz. Kitap, ylaýta-da gowy kitap elmydama gowy sowgatdyr.
Galam.tm-da öý üçin harytlary (öý himiki serişdeleri, bezeg, arassalaýyş we ş.m.), enjamlaryny, kompýuterleri we esbaplary saýlap bilersiňiz. Bu ýerdäki dokma şaý-sepleri moda eýerýänleri, oýnawaçlar bolsa çagalary özüne maýyl edýär.
Nagt hasaplaşyk;
Haryt eltilen wagty bank karty bilen;
Bank karty bilen;
Nagt däl hasaplaşyk arkaly töleg.
"Galam" onlaýn dükanynda ähli maglumatlar iki dilde ýerleşdirilen bu  bolsa haryt saýlamakda we satyn almakda amatlylyk döredýär.
Lomaý alyjylar üçin köp mukdarda haryt sargyt etmek mümkinçiligi bar.
“Google Play” -de “Galam” ykjam programmasynyň ornaşdyrylmagy bilen söwda has-da aňsat boldy.
Harytlary eltip bermek Aşgabatda-da, Balkanabatda, Türkmenbaşy, Türkmenabatda, Daşoguzda we Maryda-da amala aşyrylýar. Sargydy nagt ýa-da bank geçirmesi bilen tölemek mümkinçiligi bar.
«Gerekli» onlaýn-meýdançasynyň mümkinçilikleriniň jikme-jik beýany.
Internet söwda bazary bütin dünýäde ýokary depginlerde ösýär. Marketpleýsler ýa-da söwda meýdançalary telekeçilere öz harytlaryny onlaýn görnüşde amatly şertlerde müşderilere hödürlemeklerine mümkinçilik berýär. Şol bir wagtda diňe bir serişdeler däl, eýsem, işgärleriň güýji hem tygşytlanylýar, pul dolanyşygy bolsa, ep-esli ýokarlanýar. Munuň özi alyjylar üçin hem oňaýlydyr: olar dükanlara aýlanyp ýörenlerinden, zerur bolan harytlaryny deňeşdirip görüp, has amatly bahadan satyn alyp bilýärler.
Türkmenistanda internet söwdasy we hyzmatlary ulgamynda esasy wekilleriň biri hem «Gerekli» marketpleýsidir.
Bu taslama 2020-nji ýylyň noýabrynda işe girizildi. Taslama täze we ýaş bolmagyna garamazdan, satyjylaryň arasynda bolşy ýaly, satyn alyjylaryň arasynda hem barha giň meşhurlyga eýe bolýar. Elektronika we hojalyk harytlarynyň satuwyndan başlap, «Gerekli önüm» HJ müşderileriniň sanyny tiz wagtda artdyrdy we häzirki wagtda 1000-den gowrak haryt adyny hödürleýän köp sanly dürli ugurly dükanlary özünde birleşdirýär. Söwda meýdançasynda satyjylar, äpet supermarketdaky ýaly, harytlaryny ýerleşdirýärler, satyn alyjylar bolsa, harytlary deňeşdirip, islegine laýyk gelýän harydy satyn alýarlar.
Iri brend hem-de uly bolmadyk dükanlaryň eýeleri, şeýle hem islendik göwrümdäki önüm öndürijiler saýtda hiç hili kynçylyksyz hasaba alnyp bilerler. Munuň üçin diňe söwda etmek üçin patentiň bolmagy ýeterlikdir.
«Şahsy otagyňy» hasaba aldyrmak üçin saýtda forma doldurmaly. Ondan soň öz harydyňy satyp başlap bolar. Söwdagärler satyn alyjylar bilen gepleşmek, harydy eltip bermek ýa-da mahabat etmek barada alada galyp oturmaly däl .
Mundan başga-da, «Gerekli» platformasynyň hünärmenleri söwda kärhanalaryna söwdany ilerletmäge ýardam edýärler, ýagny saýtyň üsti bilen hem-de sosial torlaryň üsti bilen harytlaryny ýaýratmaga kömek edýärler. Müşderiniň teswirini almak mümkinçiligi bolsa, dükanyň reýtingini yzarlamaga ýardam eder.
Şeýle hem bu serwis «Iň ýörgünli harytlar» we «Söwdanyň öňdebaryjylary» bölümlerinde marketpleýsde öňdebaryjy orunlary eýeleýän harytlary görkezmek bilen, islegi çaklamaga mümkinçilik berýär. Söwdanyň seljermesi bilen bu maglumatlardan peýdalanyp, kesgitli assortimenti giňeldip bolýar .
Satyn alyjylar hem «Gerekli» internet platformasynyň artykmaçlyklaryna baha berip bilerler. Ilki bilen, bu ýerde amatly bahalar bar. Mundan başga-da, özüne çekiji ençeme teklipler bar. Mysal üçin, ilkinji sargyt eden wagtynda satyn alyja harydy bilen bilelikde QR-kodly 50 manatlyk sowgatlyk kupony berilýär. Bu kupondan saýtda teswir goýup, indiki gezek söwda edilende peýdalanyp bolýar. Çarşenbe günleri söwda meýdançasynda «Gerekli gün» aksiýasy geçirilýär — şol gün harytlaryň belli bir görnüşlerine hökmany arzanladyşlar goýulýar .
Saýtda hödürlenen ähli harytlar jikme-jik düşündirişe eýe. Zerur bolan harydy kategoriýalar boýunça saýlap bolýar: hojalyk harytlary, parfýumeriýa, smartfonlar, kofemaşinler we kofemolkalar, telewizorlar we beýlekiler. Sowgatlardyr gülleri ýa-da beýleki islendik önümleri sargyt edip bolýar. Firmalaryň elektrik harytlaryna we hojalyk harytlaryna bir ýyllyk kepillik hereket edýär.
Eltip bermek hyzmaty Aşgabat we onuň etekleri boýunça amala aşyrylýar. Kompaniýa ýakyn wagtda harytlary Türkmenistanyň beýleki sebitlerine hem eltip bermegi meýilleşdirýär.
Edilen sargydy 24 sagadyň içinde duşenbeden anna çenli 9:00-dan 18:00-a çenli, şenbe günleri 9:00-den 15:00-a çenli operator bilen gürleşip alyp bolýar. Eger-de müşderiniň eden sargydy 200 manatdan geçse, onda eltip bermek hyzmaty mugt amala aşyrylýar. Şondan az manatlyk söwda edilse, eltip bermek hyzmaty üçin 15 manat tölemeli. Hasaplaşygy nagt hem bank kartlarynyň üsti bilen amal edip bolýar.
«Gerekli» platformasynyň işgärleri söwda meýdançalarynyň hyzmatlaryndan peýdalanyp, sarp edijileriň ýokary hilli harydy has amatly bahadan, şeýle hem öýde oturan ýeriňden almagyň näderejede amatlydygyna göz ýetirjeklerine ynanýarlar.
Harydy saýtyň üsti bilen ýa-da mobil programmanyň üsti bilen amal edip bolýar. Programmany App Store ýa-da Google Play-den ýükläp alyp bilersiňiz.
«Görk agyzdan...»: adamyň tagam islegi bilen häsiýetiniň baglanyşygy.
Bu atalar sözi ýöne ýerden aýdylmandyr, çünki ynsanyň iýmiti, iýýän her bir zady onuň daş keşbine, şonuň ýaly-da häsiýetine täsirini ýetirýär.
Ynsanyň iýmek isleýän tagamlarynyň onuň gylyk-häsiýetine täsir edýändigi hakykat. Emma, bu ýagdaýyň nähili bolup geçýänligi nämälim, ýa adam öz organizminiň talap edýän iýmitlerini saýlap iýýär, ýa-da iýilýän her bir iýmit häsiýetiň kadalaşmagyna getirýär. Geliň, munuň bilen bagly käbir iýmit endikleri dogrusynda durup geçeliň.
Et agyr iýmit hasaplanýar, ony gaýtadan işlemek uly kuwwatlylygy talap edýär. Et önümlerine bolan güýçli isleg bilen B witaminleriniň, seleniň we sinkiň ýetmezçiligi ýa-da immunitetiň peselmegi mümkindir. Iýmitde et önümleriniň agdyklyk etmegi bir tarapdan energiýa berýär, beýleki tarapdan agressiw häsiýetiň kemala gelmegine getirýär. Et iýýänler gaty işjeň adamlar bolup, kem-kemden olaryň häsiýetlerinde gödek hereketler ýüze çykýar.
Balyklaryň we deňiz önümleriniň artykmaç kabul edilmegi beloklaryň köp bolmagyna, ýoduň köp bolmagyna, peýdaly Omega-3 ýag kislotalary, hrom we fosfor, tiroid beziniň ýagdaýyna we bedende metabolik proseslere peýdaly täsir edýär. Deňiz önümlerini halaýanlar ätiýaçly, mylaýym, asuda adamlardyr. Olar köplenç ökde diplomatlar we tejribeli analitiklerdir.
Bu bedeniň, beýniniň işlemegi üçin möhüm komponent bolup, myşsalaryň we süňkleriň saglygy üçin zerur bolan kalsiniň ýetmezçiligini aňladýar. Süýt önümleri aşgazan-içege ulgamyna tiz täsir edýär we bagyrdan toksinleri çykarýar, şeýle-de melatoniniň öndürilmegine ýardam edýär. Süýt önümleriniň muşdaklary ýeňil häsiýetli, ak ýürekli, açyk, ýakymly we dostlukly, ýöne käwagt maksimalizmiň alamatlaryny görkezip bilerler.
Bugda duzsuz we şekersiz taýýarlanan iýmitleri halaýanlar, adatça kategoriýaly, täsirli, çydamsyz we birden köp hroniki keseli bar bolan adamlardyr. Hatda iň sagdyn iýmit hem lezzet bermeýän bolsa, bedene hiç hili peýdasy degmez, sebäbi reseptorlar gaýtadan işlemäge goşulmaýar we iýmit onuň üsti bilen geçýär.
Süýjülikleri örän halaýanlar — zyýanly uglewod iýmitlerini kabul edýän adamlardyr. Olaryň gündelik iýmitinde şokolad, süýji çörek, pirog ýa-da olaryň  ählisi birlikde bardyr. Ýönekeý uglewodlary köp bolan iýmitlere baglylyk belok ýetmezçiligini görkezýär. Emma, şokolad ýaly süýjüleriň bedene keýpi ýokarlandyrýan serotonini öndürmegine kömek edýändigi mälim hakykatdyr. Süýjini söýüjiler akyl taýdan zehinli, duýgur we howpsuz adamlar bolýar.
Olaryň aglabasynyň akyl işi bilen meşgullanýandygyny hem bellemeli, sebäbi süýjüler beýniniň esasy energiýa çeşmesidir.
Saglyk üçin iň peýdaly miweleriň we gök önümleriň ýeterlik kabul edilmegi hemişe zerur. Sebäbi ösümlik iýmitleri adamy agyrlyk we ukusyzlyk duýgusyndan gandyrýar. Gök önümleriň muşdaklary köplenç asuda, pragmatiki, deňagramly, laýyk we zähmetsöýer adamlar. Gök önümleri gowy görýän adamlar köplenç öňe saýlanýarlar, hemişe maksatlaryna ýetýärler we elmydama diýen ýaly dogry netije çykarýarlar. Miwe önümlerini halaýan adamlar bolsa döredijilikli we duýgur tebigata eýe bolup, daş-töweregindäkiler üçin ýaşaýarlar. Olar gaty ünsli we aladaly adamlar.
Psihologlar adamyň tagam islegleriniň çagalykdan döreýändigini, adamlaryň belli bir iýmiti has halan döwrüne dolanasynyň gelýändigini belleýärler. Köp alymlaryň pikiriçe, adam haýsydyr bir iýmitleniş kadasyna eýerseler-de, soňlugy bilen ozalky öz iýmitleniş kadasyna dolanýarlar.
“Güneşli Zaman” – gozgalmaýan emlägiň hereketlendirijisi.
Adatça, jaý satyn almak ýa-da kärendesine almak bilen baglanyşykly meseleler ençeme we alada döredýär, sebäbi her kim söwdada utulman, hut arzuw edýän zadyny satyn almak isleýär ahyryn. Üstesine hem ýaşamak üçin jaý ýa-da otag tapmak köplenç köp wagt we zähmet talap edýär.
Emma satylýan emlägi diňe görkezmek bilen çäklenmän, geleşigiň başyndan soňuna çenli doly goldaw berýän hünärmenlere ýüz tutulanda bu aladalaryň barysynyň biderekdigine göz ýetirýärsiň.
Aşgabatda gozgalmaýan emläk agentlikleriniň birnäçesi bar. Biz sizi gozgalmaýan emläk bazarynda özüniň aýratyn çemeleşmesi bilen tapawutlanýan kompaniýanyň alyp barýan işi bilen tanyşdyrmakçy.
Gozgalmaýan emläk boýunça ussatlyk derejesine ýeten “Güneşli zaman” agentligi öz işine 2013-nji ýylyň ýanwarynda başlady. Agentligiň esaslandyryjysy hem-de hünärmenleriň yzygiderli tälim alandyklary we amaly tejribe toplandyklary sebäpli bu kärhana gozgalmaýan emläk bazaryny berk özleşdirdi.
Önümçiligi we işgärleri guramak üçin köp maýa goýum we yhlas edildi. Kem-kemden hukukşynaslygyň hem-de müşderiler bilen işlemekligiň tabyny alan topar emele getirildi.
gozgalmaýan emlägiň ähli görnüşlerini almak we satmak;
gozgalmaýan emlägi kireýine almagyň ähli görnüşleri;
ýokary hünär derejeli bilermenleriň maslahaty.
ýokary amatlyklary bolan jaýlar;
meýilnama boýunça gurlan jaýlar;
standardart görnüşdäki kwartiralar;
täjirçilik jaýlar.
Kompaniýa soňky döwürde işiniň gerimini giňeltdi. Gozgalmaýan emläk pudagynda köp ýyllyk tejribesini ulanyp, binagärleriň, bezegçileriň we gurluşykçylaryň hünär toparyny ýygnap, müşderileriň gaýtalanýan isleglerini göz öňünde tutup, kärhana aýratyn sargytlar üçin jaýlaryň, kottejleriň, binalaryň, willalaryň, taunhauslaryň gurluşygyny amala aşyrýar. Jaýyň taslamasy düzülende we bezeg işlerinde "Güneşli Zaman" özüniň iň talapkär müşderileriň isleglerini göz öňünde tutýar we olary üns bilen ýerine ýetirýär.
Kompaniýa ähli iş döwrüniň içinde 530 töweregi geleşikleri geçirdi. Häzirki wagtda kompaniýanyň kompýuter bazasynda öz içine dürli gozgalmaýan emläge degişli  3600 obýekti alýan katalogy bar.
Kompaniýada marketinge, şol sanda hyzmatlaryň bazarda öňe sürülmegine itergi berýän mahabata hem uly üns berilýär.
Kompaniýa satyjylar we alyjylar bilen gönüden-göni işleýär, ýagny araçysyz. Munuň özi bolsa müşderiler üçin amatlylyk döredýär.
Agentligiň satmak we satyn almak boýunça hyzmatlary ilkinji nobatda müşderä oňaýly bolar ýaly edilip ýola goýulýar.
Ähli bahalar kesgitlenen bolup, kompaniýanyň işi düýbünden aç-açanlyga esaslanýar.
"Güneşli Zaman" agentliginiň hünärmeni ýüz tutulan güni müşderiniň ýanyna baryp, gozgalmaýan emlägiň takyk bazar bahasyny mugt kesgitläp berýär. Gozgalmaýan emläk obýektini satmak üçin hyzmatlary bermek barada şertnama baglaşylanda, işiň ilkinji gününden obýekti bazarda öňe sürmek üçin ähli gurallar ulanylar.
teklipler  we islegler bazaryny öwrenmeklik;
müşderilere dürli meseleler boýunça maslahat bermeklik;
satyn almak, satmak ýa-da kärendesine bermek isleýän müşderiler üçin saýlar ýaly mümkinçilik döretmek;
baglaşyljak şertnamanyň şertlerini ylalaşmak;
geleşigiň hukuk taýdan “arassalygyny” barlamak, onuň kanunylygyny üpjün etmek;
gozgalmaýan emläk bilen bagly amallaryň resminamalarynyň dürs resmileşdirilmegi;
resminamalaryň hem-de tölegiň öz wagtynda tölenilmegini üpjün etmeklik;
satyjynyň we alyjynyň arasyndaky ylalaşyklaryň berjaý edilmegine gözegçilik;
müşderä ýerine ýetirilen işler hasabat bermeklik.
Gozgalmaýan emläk satyn alnanda geleşik mümkin boldugyça gysga wagtda gurnalýar.
Mundan başga-da, geleşik amala aşan ýagdaýynda her bir müşderä dürli görnüşli hyzmatlar üçin arzanladyş talonlary berilýär: logistika, arassalaýyş, Ýewropada öndürilen hojalyk harytlary, 3D wizuallaşdyrma, ýokary hilli mebel we restorana gitmek üçin sowgat şahadatnamasy.
Agentligiň salgysy: Oguzhan köçesi, «Nusaý Ýollary”.
Internet sahypasy: www.guneshli-zaman.com.
“Halkbank” PTB-niň bank kartlaryny onlaýn resmileşdirmegiň ýollary.
Sanlylaşdyrmak ykdysady, söwda ulgamlarynyň ösüş basgançagydyr. Maliýe ulgamyndaky sanly tehnologiýalar adam durmuşyna kem-kemden aralaşýar. Soňky döwürler nagt däl hasaplaşyklar has giňden ulanylýar, her gün adamlar dükanlarda, jemgyýetçilik ulaglarynda we internet-dükanlarda hyzmatlar we harytlar üçin töleg kartlarynyň üsti bilen hasaplaşýarlar. Maliýe ulgamynyň sanlylaşdyrylmagy – bu onlaýn ýagdaýda pul serişdelerini dolandyrmagyň iň häzirki zaman çözgüdi hasaplanýar. Bank kartlaryny hem edil adaty pul serişdesi ýaly töleg serişdesi ýa-da toplaýyş serişdesi hökmünde ulanmak mümkin.
“Halkbank” PTB hödürleýän hyzmatlaryny yzygiderli kämilleşdirmeklige uly üns berýär. Muňa mysal edip, çalt töleg ulgamynyň durmuşa geçirilmegini aýtsak bolar. “Halkbank” PTB-niň ýola goýan täzelikleriniň biri hem, bankyň resmi saýtynyň üsti bilen täze bank kartyny almak üçin arzany resmileşdirmegiň onlaýn usulynyň ýola goýulmagydyr.
Täze bank kartyny açdyrmak we bankyň müşderisi bolmak isleýän fiziki şahs onlaýn arza ugradyp biler. Onlaýn arza tabşyrylandan soň, karty almak üçin “Halkbank” PTB-nyň ofisine bir gezek barmak ýeterlik. Ilki bilen bu işi ýerine ýetirmek üçin bankyň internet sahypasyna www.halkbank.gov.tm girmeli we onlaýn-arza bölümindäki görkezilýän görnüşde doldurmaly.
Karty resmileşdirmek işi kartyň görnüşini saýlamakdan we karty açmak baradaky arzany doldurmakdan başlanýar.
Arzany doldurmak üçin şahsy maglumatlary, pasport maglumatlary görkezmek zerur, goşmaça pasportyň skanerden geçirilen nusgasyny goýmaly we işleýän ýeriňi görkezmeli.
Soňra hyzmatyň tölegi geçirilýär. Kartyň bahasy PIN-konwert bilen bilelikde 23 manatdan ybarat. Töleg geçirilmedik ýagdaýynda arza seredilmeýändigini nygtamak zerur. Resmileşdirmegiň möhleti 2-3 gün. Karty almak üçin hökman bankyň edarasyna pasportuň bilen gelmeli.
Bu bank kartyna müşderiniň zähmet haky geçirilýär. Ol bank we edara-kärhananyň arasyndaky şertnama esasynda açylýar. Bu kart terminallaryň üsti bilen nagt däl hasaplaşyklary geçirmeklige we Türkmenistanyň çägindäki bankomatlardan nagt pul serişdesini almak üçin niýetlenendir.
Müşderiniň kart goýum hasabyna nagt pul serişdeleri banka kabul edilýär. Kart goýumuň göterim derejesi ýyllyk 6,8% möçberinde kesgitlenip, kart goýumyna goşmaça möçberde nagt pul serişdesini kabul edilmegi göz öňünde tutulan. Goýumdan bölekleýin pul serişdeleri, şeýle hem her aýdaky hasaplanylýan göterimleri almaga rugsat berilýär. Müşderi goýum kartynyň üsti bilen ähli nagt däl hasaplaşyk töleglerini amala aşyrýar, şeýle-de bankomatlardan nagt görnüşinde pul serişdelerini alyp bilýär. Islendik wagty müşderiniň arzasy esasynda goýum hasabyndaky pul serişdelerini nagt görnüşinde almaga hukugy bar.
Karz kartyny müşderi bankda makullanylandan soň, resmileşdirilýär. Karz bank karty ähli nagt däl hasaplaşyk töleglerini amala aşyrmak üçin niýetlenendir.
Şahsy karty hiç hili ýagdaýda başga birine ulanmaga bermeli däl.
Pin-kod gizlin maglumat hasaplanýar, ony üçünji tarapa aýtmaklyga ýol berilmeýär.
Pin-kody kartyň ýüzüne ýazmak, Pin-kod hakyndaky maglumatlary kart bilen bile saklamak gadagan.
Kesekiniň kartyny ulanmak gadagan.
Ýokardaky düzgünleriň ählisine berk eýermek pul serişdeleriniň ygtybarly goragyny üpjün eder. Pul geçirimler hyzmatlarynyň üsti bilen pul serişdeleri alyjynyň hasabyna birnäçe minutyň dowamynda geçiriler (hemme ýerde, howpsuz we islendik wagt).
Elektron enjamlaryň ornaşdyrylmagy töleg ulgamynyň integrasiýa, innowasiýa we bäsdeşlik mümkinçiliklerini ýokarlandyrmakda we müşderileriň özgerýän sanly endiklerine laýyk gelýändigi bilen ähmiýetldir.
Sanly ykdysadyýetdäki özgerişlikler raýatlara edilýän hyzmatlaryň we önümleriň eleýeterliligini ýönekeýleşdirýär we tizleşdirýär.
«Hazar logistik» kärhanasynyň resmi saýtyndan peýdalanmak boýunça gollanma.
«Hazar logistik» Türkmenistanda we ondan daşary çäklerde ulaglaryň dürli görnüşleri arkaly ýükleri daşamak hyzmatyny ýerine ýetirýän öňdebaryjy kärhanalaryň biri hasaplanýar. Kärhananyň hyzmatlarynyň gerimi örän giň bolup, ol islendik görnüşli ýükleri awtomobil ýollary, demir ýol, howa we deňiz ýollary arkaly daşamagy, ulag-üstaşyr geçelgeler bilen ýük gatnawyny amala aşyrmagy, ekspeditorçylyk hyzmatlaryny, ýükleri ýüklemek we ammarlarda saklamak amallaryny üpjün edýär.
Müşderileriň hödürlenýän hyzmatlardan amatly peýdalanmagy üçin kärhana öz alyp barýan işi barada giňişleýin maglumatlary tanyşdyrýan web saýtyny döretdi. Web sahypanyň sag tarapynyň ýokary burçunda hyzmatlar bilen tanyşmaga mümkinçilik berýän dili — türkmen, rus we iňlis dillerinden birini saýlap bolýar.
Sahypanyň aşaky böleginde bolsa kärhananyň sosial ulgamlardaky hasaplaryna girmäge mümkinçilik berýän salgylanmalar ýerleşdirilen.
Web saýtyň «Hyzmatlar» bölüminde «Hazar logistik» tarapyndan ýerine ýetirilýän hyzmatlar: deňiz ulaglarynda, awtoulaglarda, demir ýollarda, howa ulaglary arkaly ýük daşamalary, şeýle-de konteýnerlerde we multimodal ýük gatnatmalary ýaly hyzmatlar bilen tanşyp bolýar. Bu bölümde kärhananyň hyzmatlary, ýükleri daşamakdaky aýratynlyklar we dürli görnüşli ýükler barada giňişleýin maglumatlar berilýär.
«Logistika» bölüminde demir ýollar we deňiz ýollary, olaryň başlangyç hem-de ahyrky nokatlary, harytlaryň Türkmenistan bilen serhetleşýän ýurtlaryň üstünden geçmegi we kompaniýanyň bu hyzmatlarynyň bahalary barada habar berilýär. Şeýle-de bölümde Türkmenistanyň gurluşyk edaralary we kärhanalary üçin demir ýol arkaly gurluşyk materiallaryny eltip bermek boýunça edilýän hyzmatlar barada maglumatlar ýerleşdirilendir.
«Täzelikler» bölüminde kärhananyň ýeten derejeleri hem-de içerki bazarda gazanýan netijeleri bilen tanyşmak bolýar.
«Hazar logistik» kärhanasy baradaky maglumatlar «Biz barada» diýen bölümde berilýär. Kärhananyň alyp barýan işleri bilen birlikde, bu bölümde onuň habarlaşmak üçin ýetirilýän salgylary: telefon belgileri we fakslary, elektron poçta salgysy, poçta salgysy hem-de «Hazar logistik» kärhanasynyň esasy dolandyryş merkeziniň kartada anyk ýerleşýän salgysy (Mary şäherinde ýerleşýär) görkezilýär. Bu ýerde kärhana ýüz tutmak üçin işewürlik hatyny ibermek mümkinçiligi döredilen. Bu bölümçäniň salgylanmasy web saýtyň baş sahypasynda hem «Ýüz tutuň» diýen bölüm görnüşinde görkezilýär.
«Holesterin» — eýmendirýän söz: Ondan dynmak zerurmy?
XXI asyrda haýwanlaryň tagamly we ýokumly etinden taýýarlanan naharlary halaýan adamlara holesterin we onuň ganyň düzüminde köp mukdarda bolmagynyň getirip bilýän netijelerini aýtmak bilen eýmendirmek ýörgünli ýagdaýa öwrüldi. Hakykatdanam, holesterin molekulalarynyň «dykysy» uly damarlary ýapyp, ýürege ýa-da beýnä gan ýetmezçiliginiň döremegine sebäp bolmak bilen, ýürek infarktlarynyň we işemiki insultlaryň döremegine täsir edip bilýär. Munuň öňüni almak üçin köpler haýwanlaryň belogyndan doly ýüz öwürýärler we wegetarian menýusyna geçýärler. Şeýle-de bolsa, lukmanlar haýwan iýmitlerinden doly ýüz öwürmegiň bedene zyýanlydygyny we bu babatda holesteriniň doly täsiriniň ýokary däldigini nygtaýarlar.
Köpler holesteriniň şertli ýagdaýda «ýaramaz» we «gowy» diýen ýaly düşünjeler bilen bölünýändigini bilýän bolsalar gerek. Olaryň her biri madda çalşygy üçin möhümdir, ýöne bedende birinjiniň köp bolmagy damarlaryň aterosklerozyny we onuň infarkt we insult görnüşindäki zeperlerini ýüze çykaryp biler.
Holesterin, ýagny holesterol lipidler synpynyň, ýagny ýaglaryň ýag görnüşli maddasydyr. Ol suwda ýa-da ganda eremeýär, öýjük membranalary üçin «gurluşyk materialy» bolup, D witaminiň sintezine, şeýle hem aýal we erkek jyns gormonlaryna gatnaşýar.
Holesterin «ýaramaz» ýa-da «gowy» diýlip, ony haýsy lipoproteinleriň (gan plazma beloklary) gan damarlaryndan organlara geçirýändigine baglylykda tapawutlandyrylýar. Lipoproteinler pes we ýokary dykyzlykda bolýar. Eger holesterin pes dykyzlykly lipoproteinler bilen geçirilse ol «ýaramaz» täsirli bolýar, ylmy dilde aýdylanda pes dykyzlykly holesterin diýlip atlandyrylýar (PDLP). Hut şu holesterin gan damarlarynyň diwarlaryna ýapyşyp, aterosklerotik nyşanlary emele getirýär. Ýokary dykyzlykly bolan «gowy» holesterin (ÝDLP) ýolugra «ýaramaz» täsirleri ýygnap, bagra ibermek bilen öýjükleriň gurluşygyna gatnaşýar. Şeýlelikde, diňe pes dykyzlykly holesterin howpludyr, ýokary dykyzlykly bolsa tersine, peýdaly täsire eýedir. Sebäbi ol birinjiniň ýaramaz täsirini zyýansyzlandyrýar.
Holesteriniň ýokarlanandygyny diňe gan analiziniň netijeleri arkaly öňünden bilip bolýar. «Ýaramaz» holesteriniň howpsuz derejesi 2,2 we 4 mmol/l, «gowy» holesteriniň derejesi bolsa — 1,42 we ondan ýokary mmol/l, şeýle-de umumy holesteriniňki bolsa — 5 ýa-da ondan pes derejede bolup, üýtgäp durýar.
Holesteriniň derejesi diňe bir iýmitleniş endiklerine däl, eýsem agrama, nesil yzarlamagyna, durmuş ýörelgesine, jynsa we ýaşa baglydyr. Adatça, haýwanlaryň ýaglaryny köp iýýän, çilim çekýän we az hereket edýänler adamlarda ýokary holesterin bolýar. Şeýle-de holesterini beta-adrenoblokatorlar (arterial gipertenziýadan we stenokardiýadan başlap), aritmiýa dermanlary, peşew dermanlary, steroidler, himiýa terapiýasynyň we AIW bejergisiniň derman serişdeleri ýokarlandyrýar.
ýagly et, salo, bekon;
mesge ýagy;
şöhlat, büzmeç şöhlatlary;
ýagly süýt, ýagly gaýmak.
Ýumurtganyň sarysynda, ýagsyz etde we towukda, organ etlerinde (bagyr, ýürek, öýken we ş.m.), deňiz önümlerinde, balykda az mukdarda holesterin bar. Ösümlik ýaglarynda holesterin düýbünden ýokdur, ýöne ösümlik ýagyndan ýasalan margarinlerde bolsa trans ýaglar bar. Trans ýaglarda holesterin ýok bolsa-da, olar gandaky holesteriniň derejesini ýokarlandyryp bilýär. Trans ýaglar ösümlik ýaglarynyň köp mukdarda gowrulan ýagdaýynda emele gelip bilýär, şonuň üçin ony ýygy-ýygydan çalyşmak zerurdyr. Trans ýaglar gaýmagyň ornuny tutýan emeli gaýmaklarda, doňdurmada we margarinde we tiz tagamlarda köp bolýar.
Köplenç halatda nahar bişirilende şu hili tebigy ýaglary ulanmak peýdalydyr: awokado, hoz, pisse, ýagly deňiz balygy we balyk ýagy, günebakar çigitleri. Bu hili ýaglar öýjük membranalaryny has elastik edýär we öýjüklere holesterini has köp siňdirmäge mümkinçilik berýär, şeýlelikde hem onuň gandaky mukdaryny azaldýar.
Lukmanlar nesilden-nesle geçýän keseller, artykmaç agramlylyk, süýji keseli, ýürek-damar ulgamyndaky kynçylyklar ýaly agyr gelýän faktorlar bolmadyk ýagdaýynda 40 ýaşdan başlap gandaky holesteriniň derejesine her ýylda gözegçilik etmegi maslahat berýärler. Ýokarda agzalan saglyk kynçylyklary bar adamlar bolsa, ganyň holesteriniň derejesini has irki ýyllardan başlap barlamalydyr.
Netijede, iýmit kabul ediş tertibiňizden haýwanlaryň beloklaryny we ýaglaryny bütinleý aýyrmak ýalňyşdyr, sebäbi holesterin bedeniň kadaly alyş-çalşy we öýjük gurluşy üçin zerurdyr. Mundan başga-da, ony adam bedeniniň özi hem öndürip bilýär — ol bagyr öýjüklerinde, içegeleriň diwarlarynda we böwregiň ýokarysynda ýerleşýän endokrin demirlerinde emele gelýär. Onuň gandaky derejesine hem-de gündelik iýmitleniş tertibiňe gözegçilik etmek, şunuň bilen birlikde hem ýokary dykyzlykly haýwan ýaglarynyň we trans ýaglaryň kabul edilmegini çäklendirmek möhümdir.
Üns beriň! Makala diňe tanyşdyryjy häsiýete eýedir.
“Huawei” kompaniýasy “Aşgabat 2017” oýunlarynyň resmi hyzmatdaşy.
Telekommunikasiýa we habarlar ulgamynda Hytaýyň “Huawei Tech. Investment Co., Limited” öňdebaryjy kompaniýasy “Aşgabat 2017” oýunlarynyň resmi hyzmatdaşy hökmünde çykyş eder. Bu barada Ýapyk binalarda we söweş sungaty boýunça V Aziýa oýunlaryna taýýarlyk görmek baradaky ýerine ýetiriji komitet yglan etdi.
“Huawei Tech. Investment Co., Limited” kompaniýasy dünýäde telekommunikasiýa tehnologiýalaryny esasy iberijidir. Kompaniýa özüniň innowasion işläp taýýarlamalarynyň netijesinde müşderileriň isleglerini kanagatlandyrmakdan hem-de ösen hyzmatdaşlyk ulgamyny peýdalanmakdan ugur alýar.
Mundan başga-da, “Huawei” Türkmenistanda 15 ýyldan gowrak wagt bäri üstünlikli işleýär hem-de ýurdumyzda Bütindünýä göreş federasiýasynyň, Türkmenistanyň göreş federasiýasynyň we Türkmenistanyň milli guşakly göreş federasiýasynyň resmi wekili hökmünde sporty ösdürmäge işjeň gatnaşýar.
Öňümizde bojak uly wakada kompaniýanyň esasy orny “Aşgabat 2017” oýunlarynyň guramaçylygyna jogap berýän ähli gulluklaryň wekilleriniň bildirilýän talaplara laýyk işlemegi üçin zerur bolan aragatnaşygyň ykjam enjamlary bilen iň ýokary derejede üpjün etmekden ybaratdyr.
Kompaniýanyň Türkmenistandaky baş menejeri Wang Kiniň belleýşi ýaly, “Aşgabat 2017” Türkmenistanyň häzirki zaman taryhynda möhüm sahypadyr. Oýunlaryň dostlugyň, raýdaşlygyň we ylhamyň nusgasy boljakdygyna hiç hili şübhe ýok.
«ImdatBot» bilim merkezi: Çagalar üçin robototehnikanyň nazaryýeti we amalyýeti.
Sanly tehnologiýalar kem-kemden biziň durmuşymyzyň ähli pudaklaýyn ugurlaryna doly ornaşyp barýar. Hatda ozal adam elleri bilen edilen birnäçe lukmançylyk operasiýalary hem indi robotlara ynanylýar. Robotlar adama ýerine ýetirmesi has kyn bolan işlerde, örän çylşyrymly ýerlerde, has dürslügi talap edýän bir depginli proseslerde giňden ýardam edýär. Robotlaryň senagatda we elektrotehnikada ulanylmagy bolsa adamyň soňky gelip çykýan netijä bolan gatnaşygyny azaldyp, önümiň harajadyny tygşytlaýar we adamyň zähmetini örän ýeňilleşdirýär.
Robotyň talap edilýän işi dogry ýerine ýetirmegi üçin onuň diňe bir işlenip taýýarlanylmagy däl-de, eýsem programmirlenmegi-de zerurdyr, şonuň üçin häzirki zaman biliminiň öňünde durýan möhüm meseleleriň biri robototehnika pudagy boýunça hünärmenleri taýýarlamakdyr. Adam robototehnikanyň ýörelgeleri bilen näçe ir tanşyp bilse, geljekde-de bu ugurdan ökde hünärmen bolmaga has ýakyndyr.
Türkmenistanda geljekde robot döretjek hünärmenleri taýýarlamak babatda 2019-njy ýylda açylan «ImdatBot» çagalar robototehnika bilim merkezi tarapyndan işler alnyp barylýar. Bu ýerde robotlary döretmegiň we dolandyrmagyň esaslary, şeýle hem programmirlemegiň ýörelgeleri 7 ýaş we ondan uly mekdep okuwçylary tarapyndan öwrenilýär. Ýaş aýratynlyklaryna laýyklykda bu ýerde her toparda okaýan çagalaryň sany 10-dan geçmeýär, bu bolsa her okuwça özbaşdak çemeleşmäge mümkinçilik berýär. Okuw sapaklary robototehnikanyň we programma üpjünçiliginiň häzirki zaman tendensiýalaryna esaslanýan ösen okuw tehnologiýalaryny ulanyp, ýönekeýden-çylşyrymla yzygiderlilikde geçirilýär. «ImdatBot» merkezinde sapak berýän mugallymlar diňe bir maglumat tehnologiýalary we robototehnika ugurlaryndan tejribeli däl-de, eýsem çagalar bilen işlemekde zerur bolan pedagogiki bilimlerdir başarnyklara-da eýedirler.
«ImdatBot» bilim merkezinde takyk we ynsanperwer ylymlaryň utgaşmasyna esaslanýan häzirki zaman STEAM okuw usulyýeti ulanylýar. Bu hili ulgama laýyklykda, okuwlar «ylym», «tehnologiýa», «inženerçilik» we «matematika» ugurlarynda alnyp barlyp, şol bir wagtyň özünde bu sanawa «sungat» ugry hem goşulýar. Şeýle simbioz diňe bir ylmy, matematiki pikirlenmäniň takyklygyny däl-de, eýsem döredijilik ukyplaryny, meseläniň çözülmegine berk logiki nukdaýnazardan we döredijilik potensialyny ulanmak bilen çemeleşmäge mümkinçilik berýär.
Sapaklarda okuwçylar kompýuterleri ulanmak bilen, 3D printerde we lazer esasly kesiji maşynda işlemek arkaly başarnyklaryny ösdürýärler.
Iň ýaş öwreniji çagalar «Scratch» dilinde programmirlemegiň esaslary bilen tanyş edilýär. Olar «Codey Rocky» roboty bilen işläp, has ýönekeý dolandyryş hereketlerini ýerine ýetirýärler. Has ulurak ýaşly we ýakyn geljekde tejribeli robot ýasaýjy hünärmenler boljak öwrenijiler «Scratch» dilini ulanmak arkaly «mBot» robotyny programmirleýärler. Bu ýerde okuwyň ýokary derejeleri roboty döretmegiň ýörelgelerine we işleýşine düşünmäge mümkinçilik berýär. Bu okuwlaryň ählisi amaly ylymlaryň bu ugruny ýokary hünär derejesinde oňat özleşdirmäge mümkinçilik berýän robototehnikanyň esaslary baradaky bilimleri kämilleşdirýär.
«ImdatBot» merkezinde okamak ýöriteleşdirilen sapaklar bilen çäklenmeýär. Okuw merkezinde öwreniji ýaşlar üçin wagtly-wagtyna toparlaýyn ýaryşlar — «robotlaryň söweşleri» guralýar. Oňa gatnaşyjylar bäsleşigiň şertlerini ýerine ýetirmek bilen, robotlaryny belli bir hereketleri etmäge mejbur edýärler.
Çaga geljekde öz durmuşyny robototehnika bilen baglanyşdyrmak islemeýän bolsa-da, onuň esaslaryna, işleýiş ýörelgelerine, robotlaryň gurluşyna we ýygnalyşyna düşünmek oňa gündelik durmuşda hem peýdaly bolup biler. «ImdatBot»-da öwrenilýän matematiki, algoritmiki we inženerçilik pikirleniş endikleri, mehanikanyň käbir ýörelgeleri, şeýle hem programmirlemegiň esaslary islendik adam üçin dürli ýagdaýlarda ähmiýetlidir.
“Injir.com.tm” – hemmeler üçin internet söwdasy.
Türkmen telekeçileri onlaýn-söwda gurşawyny işjeň özleşdirýärler. “Injir” onlaýn söwda meýdançasy hem  şeýle uly söwda platformalarynyň biridir.
Internet söwdasy bütin dünýäde, şol sanda Türkmenistanda hem uly meşhurlygy gazanýar. Adamlaryň köp bölegi onlaýn-şoppingiň we onlaýn-söwdanyň amatlyklaryny ýüze çykardylar. Satyn alyjylar üçin internet-meýdançasynyň esasy amatlylygy, onuň gerek bolan harytlary amatly bahalar bilen gözlemekde dükanlara “ylgamak” zerurlygyny aradan aýyrýanlygyndadyr. Mundan başga-da, şeýle dükanlarda harytlar köplenç arzan bahadan bolýar, sebäbi satyjy otag kärendesine we işgärleriň aýlygy üçin pul harçlamak zerurlygy ýok. Bu faktlar esasan hem, öz harytlary üçin gerekmejek harçlamalary we töwekgelçiligi başa alman, satmak isleýänler üçin aýratynlyk bolup durýar.
“Injir” näme?
“Injir” – söwda meýdança saýty, size mälim bolan umumy harytlaryň jemlenen söwda platformasydyr. Has aňsatlaşdyryp aýdanyňda, bu – satyjylaryň öz harytlaryny satmak üçin orun, ýer kärendeçiligini edýän söwda merkezi. Bu täze taslama, ol ýakynda işe girizildi we biziň ýurdumyzyň internet-giňişligine işjeň ornaşyp başlady.
“Injir” agregatorynda hususy telekeçiler ýa-da söwda işini alyp barmaga ygtyýary bar bolan ýönekeý söwda nokatlaryň we brend dükanlaryň eýeleri satyjy bolup bilýärler.
Şahsy otag arkaly harytlaryň sergisini gurnamak, satyn alyjy bilen göniden-göni aragatnaşyk etmek, harytlaryňa bolan bahalary we arzanladyşlary dolandyrmak mümkindir. Bu hyzmat ilkinji ýarym ýylda satyjylar üçin mugt bolup durýar.
Satyn alyjy saýtyň hasaba alnan peýdalanyjysy bolup, hat-da saýtyň myhmany bolup hem harydy sargap bilýär. Satyjylar harydy eltip bermek-de tölegi nagt we terminal arkaly nagt däl görnüşinde hasaplaşyklary üpjün edýär.
Şeýle-de, ýakyn wagtda tölegi saýtyň özünde etmegi ýola goýmak meýilleşdirilýär. Söwda meýdançasynda islendik kategoriýa degişli, egin-eşik ýa-da aýakgapdan başlap tä oýunjaklar we öý harytlaryna çenli tapyp saýlap almak mümkindir.
Saýtyň işleýşi nähili?
Baş sahypadan alyjy ýa-da satyjy hökmünde hasaba alynmak mümkin. Hasaba alnan satyn alyjy harytlary görüp, saýlamak bilen çäklenmän, eýsem täzelikler bilen bagly salgylanmalary alyp biler, öz sargytlarynyň we tölegleriniň taryhyny yzarlap biler, bonus ballary toplap, şeýle-de satyjylaryň işine baha berip biler. Satyjynyň hasaba alynmagy oňa söwda meýdançasyna öz harydyny ýerleşdirmäge we söwda başlamagyna mümkinçilik berýär.
Satyjy hökmünde hasaba alynmaklyk üçin “satyjy bolmak” diýen gyzyl düwmesine, soňra “satmaga başla” düwmesine basmaly. Ondan soňra bolsa, sahypanyň ýokarky böleginde ýerleşdirilen, öz adyňyzy we familiýaňyzy, elektron salgyňyzy we telefon belgiňizi, dükanyňyzyň adyny görkezmek ýeterlikdir.
Peýdalanyjynyň akkauntyna çalt geçmek üçin gyzyl reňk bilen tapawutlandyrylan nawigasiýa paneli ekranyň sag tarapynda ýerleşdirilendir.
“Kategoriýalar” düwmesini basmak bilen siz zerur harydy saýlap bilersiňiz. Sanawda çaga üçin niýetlenen harytlar, oýunjaklar, el işleri we halk döredijiligi, egin-eşikler, sport harytlary we ş.m. hödürlenen.
Söwda meýdançasynyň hyzmatdaşlyk saklaýan dükanlarynyň sanawy bilen tanyşyp we olaryň hödürleýän harytlaryny görmek mümkin.
“Injir” administrasiýasynyň satyjylara hem-de saýtda şeýle-de jemgyýetçilik torlarynda häzirki zaman marketing we mahabat çözgütleriniň kömegi bilen ösmek mümkinçiligini döredýär.
Satyn alyjylaryň seslenmeleri esasynda haryt meşhurlygy boýunça ýokarlygyna (ýa-da aşaklygyna) süýşüp durýar, satyjy bu orunlara öz islegi boýunça täsirini ýetirip bilmeýär. Iň ýokary hyzmatly ýokary hilli haryt öňdäki saýlamalaryň hataryna goşulýar.
Umuman alaňda meýdançanyň interfeýsi düşünmek üçin aňsat, ownuk zatlar bilen ýa-da ýüregedüşgünç mahabatlar bilen çylşyrymlaşdyrylmadyk. Dükanlaryň we harytlar köpdürliliginiň sanawy günde köpelmek bilen bolýar, şonuň bilen birlikde işjeň satyn alyjylaryň sany hem artýar.
“IPTV” - “Internet Protocol Television”.
“IPTV” - “Internet Protocol Television” sözüniň gysgaltmasy bolup, aragatnaşyk torunyň üsti bilen gelýän sanly telewideniýäniň bir görnüşi.
“IPTV” – bu antennalaryň deregine, internet protokoly (aragatnaşyk tory) arkaly audio we wideo akymlarynyň telewizorlara gelişi. Hyzmatyň bu görnüşinde teleýaýlymlar IP (Internet Protocol) formata öwrülen ýagdaýda paýlanylýar we ýörite týunerler arkaly görülýär. Kompýuter torunda bolşy ýaly, “IPTV”-de telewideniýe signallary tor arkaly kiçi paketlere öwrülip ugradylýar. “IPTV” adaty tor protokollaryny ulanýandygy sebäpli, hem operatorlar, hem ulanyjylar üçin az çykdajyly tehnologiýanyň görnüşi bolup durýar.
“IPTV”-niň amatly taraplary näme?
Adaty telewideniýelerden audio we wideosynyň hili örän ýokary. Şeýle hem, käbir teleýaýlymlary “HD” (High Definition) formatda, ýagny ýokary ölçeg görnüşinde görüp bolýar.
Goşmaça interaktiw häsiýetnamalary bar. Mysal üçin, futbol oýny görülip otyrka, futbolçy barada maglumat okap bolýar.
Islendik teleýaýlymy we telegepleşigi islendik wagta düzüp ýazdyryp bolýar. Hat-da mundan iki gün öň görkezilen filmi hem görüp bolýar.
Antennalarda bolşy ýaly, şemal bolanda gaçmak howpy ýok.
Çykdajysy telewideniýäniň beýleki görnüşlerine garanyňda az.
Týuneri ykjam we az ýer tutýar, teleýaýlymlary köp.
Döwrebap we giňden ulanylýar.
“IPTV”-niň amatsyz taraplary näme?
-Internet protokolynyň (IP) üsti bilen işleýändigi sebäpli, telewideniýäniň bu görnüşinde, aragatnaşyk näsazlygy ýüze çykan ýagdaýynda toruň üsti bilen iberilýän signal paketleriň käbirleri ýitip biler. Şeýlelikde, teleýaýlymlar käte doňup işläp biler.
Biziň ýurdumyzda hem “IPTV” giňden ornaşdyrylyp başlandy. “IPTV” hyzmatyndan peýdalanmak üçin Türkmenistanyň Aragatnaşyk ministrliginiň Aşgabat şäher telefon ulgamyna ýüz tutmak bolar. Arza ýazanyňyzdan soň, hünärmenler öýüňize gelip “IPTV”-ni gurnap bererler. “IPTV” gurnalmazdan öň, ýörite týuner, zerur halatlarda tor kabeli satyn alynmaly (käte ADSL modem hem satyn alynmaly). Týunerleriň, tor kabelleriň, modemleriň bahalary elýeter, olary ýurdumyzyň dükanlaryndan saýlap almak bolar. “IPTV” hyzmatynyň bir nokat üçin bir aýlyk tölegi 10 manat.
“IŇ ULY ARZUWYM — AŞGABATDA GEÇIRILJEK AZIÝA OÝUNLARYNY TESWIRLEMEK” ("Türkmenistan: Sport" teleýaýlymynyň teswirleýjisi Toýly Arçynow bilen söhbetdeşlik).
— Toýly, bu gün ildeşlerimiz, esasan hem, sport janköýerleri sizi sesisňiz arkaly tanaýar diýsek, ýalňyş bolmasa gerek. Biz okyjylarymyzy “Türkmenistan: Sport” teleýaýlymynyň ýaş teswirleýjileriniň biri bilen has ýakyn tanyşdyrmak we teswirleýjilik sungaty boýunça käbir gyzyklandyrýan sowallara jogap almak üçin siziň bilen söhbetdeş bolmagy makul bildik. Ilkinji sowalymyz: demir ýol ulaglarynyň hünärmeni bolsaňyz-da, sport teswirleýjiligini saýlap almagyňyza näme sebäp boldy? Bu käriň başy nämeden başlandy? Kimdir biri sebäp boldumy ýa özüňiz ýaýlyma ýüz tutduňyzmy?
— Erkek kişileriň aglabasy ýaly, men hem sportuň muşdagy. Teswirleýjilige höwes döremegine bolsa 2012-nji ýylda hormatly Prezidentimiziň başda durmagy bilen açylyp berlen «Türkmenistan: Sport» teleýaýlymynda futbol boýunça Ýewropa çempionatynyň göni ýaýlym arkaly alnyp görkezilişi sebäp boldy diýip bilerin. Ýewropa çempionaty ýaly dünýäniň iň iri futbol baýramçylygyna milli teleýaýlymymyz arkaly öz ene dilimizde tomaşa etmegiň ýakymy başgaça bolýan eken. Teswirleýjilige bolan höwesim bolsa, gitdigiçe artdy, ýöne ýaýdanjaňlyk bilen tä 2013-nji ýyla çenli ýaýlymyň gapysyndan baryp bilmedim. Ahyry şol ýylyň awgust aýynyň aýaklarynda teswirleýji bolmak höwesimiň bardygyny aýdyp, «Türkmenistan: Sport» teleýaýlymyna ýüz tutdum. Bu ýerde meniň maksadymy goldap, halypalar elinden gelen kömegini berdiler. Ilkinji gezek teswirlän duşuşygym bolsa Italiýanyň futbol çempionatynyň «Hellas Werona» — «Milan» duşuşygydy. Ýöne bu duşuşygyň ildeşlerimize ýazgy arkaly ýetirilendigini aýtmak gerek. Şol duşuşyk ýaýlyma berlenindäki begenşimi häzir hem söz bilen düşündirip bilerin öýdemok.
— Teswirleýjilik hünäri boýunça ýörite okuwy geçmän, işe göni girişmek kyn düşmedimi? Duşuşygy teswirlemek kesesinden diňläp oturan ýaly-ha däldir.
— Dogrusy, ilki-ilkiler käbir kynçylyklar döredi. Esasan hem, sözleri dogry ulanmakda halypalar bilen kän zady maslahatlaşmaly boldum. Käbir sport adalgalaryny türkmen dilinde dogry ulanmakda beren maslahatlary üçin men halypalarymyza çäksiz hoşallyk bildirýärin. Galyberse-de, bu käre gelmezden ozal, halypa teswirleýjiler Amanmuhammet Çaryýewiň, Kuwwatmyrat Sähetmyradowyň teswirleýän duşuşyklaryny üns bilen diňleýärdim. Haýsy sözi nirede, nähili ulanmalydygyny, gerek bolsa, ýazyp alyp ýat tutýardym. Daşary ýurtly teswirleýjilerden hem nusga edinenlerim kän boldy.
— Ilkinji gezek haýsy duşuşygy teswirlaniňizi-hä bildik. Ilkinji gezek haýsy duşuşygy göni ýaýlymda teswirländigiňizi bilmek hem gyzykly.
— Şu günki ýaly ýadymda.2013-nji ýylyň 6-njy oktýabrydy. Şol gün «Türkmenistan: Sport» teleýaýlymy bütin dünýäde sabyrsyzlyk bilen garaşylýan duşuşygy — Italiýanyň “Seria A” çempionatynyň iň gyzykly oýny bolan «Ýuwentus» — «Milan» duşuşygyny göni ýaýlymda alyp görkezmegi meýilnamasyna goşupdy. Gündiz telewideniýeden bu duşuşygy göni ýaýlymda teswirlemelidigim barada habar berenlerinde hem-ä begendim, hem-de juda tolgundym. Çünki ýaýlymda üç aýdan bäri ýazgy arkaly berilýän duşuşyklary teswirlän hem bolsam, tä şol güne çenli göni ýaýlyma çykyp görmändim. Diýmek, şol gün meniň arzuwlarym hasyl bolupdy. Men, bir mahal özümiň hem arzuw edişim ýaly, futbol duşuşygyny göni ýaýlymda teswirlemelidim. Tolgunmagymyň hem özüne ýetik sebäbi bar. Çünki ilkinji gezek göni ýaýlymda teswirlemeli duşuşygym «Ýuwentus» — «Milan» bolar öýdüp, ýatsam-tursam aklyma-da gelenokdy. Bütin dünýäniň, şol sanda türkmenistanly futbol janköýerleriniň hem sabyrsyzlyk bilen garaşýan duşuşygyny göni ýaýlymda teswirlemek wezipesi ynanylandan soň, bu ynama mynasyp jogap bermelidi. Duşuşyk tamamlanandan soňra, ýaýlymyň işgärleri, soňrak bolsa ildeşlerimiz tarapyndan ilkinji teswirlemäme gowy baha berilmegi meni ruhlandyrdy, geljekde has-da kämilleşmegime ýol açdy. Şol gün — 2014-nji ýylyň 6-njy dekabry, Italiýanyň çempionatynyň «Ýuwentus» — «Milan» duşuşygy bolsa hiç haçan ýadymdan çykmaz. Hatda şol duşuşygyň hasabyny hem unudaryn öýdemok. Duşuşykda «Ýuwentus» 3:2 hasabynda ýeňiş gazanypdy.
— Elbetde, aslynda bu duşuşyk siziň üçin ykbalyň bir öwrülişigi bolupdyr. Şondan soň sport janköýerleriň siziň teswirlemegiňizdäki gyzykly duşuşyklaryň, gör, näçesine tomaşa etdiler. Ýogsa-da, Toýly, futboldan başga sportuň haýsy görnüşi boýunça ýaryşy teswirlemegi halaýarsyňyz?
— Meniň üçin sportuň toparlaýyn görnüşleriniň islendik birini teswirlemek gyzykly. Esasan hem, woleýbol, basketbol duşuşyklaryny teswirlänimde uly lezzet alýaryn. Sportuň futboldan başga görnüşlerini, ilkinji gezek, Russiýa Federasiýasynyň Soçi şäherinde geçirilen Gyşky Olimpiýa oýunlarynda teswirledim. Dogry, ilki-ilkiler sportuň gyşky görnüşlerini teswirlemek ýeňil düşmedi. Ýöne wagtyň geçmegi bilen, bu görnüşlere şeýle bir ysnyşdym welin, Oýunlaryň nähili tamamlanandygyny hem duýman galaýypdyryn.
— Futbol duşuşyklaryny beletlik bilen teswirleýşiňiz bir sowaly döredýär. Özüňiz futbolçy bolmagy arzuw edipmidiňiz ýa-da synanşypmydyňyz?
— Hatda men çagalykda futbola hem gatnadym. Futbolyň ilkinji tilsimlerini paýtagtymyzdaky «Nesil» we «ýaşlyk» ýetginjekler toparlarynyň baş tälimçisi Robert Danilýandan aldym. Wagtyň geçmegi bilen, Aşgabat şäheri boýunça geçirilen ýaryşlaryň birnäçesine gatnaşdym. Hatda häzir türkmen futbolynyň iň ezber oýunçylarynyň sanawyna goşulan Altymyrat Annadurdyýew («Ahal» futbol toparynyň hüjümçisi), Ruslan Mingazow (Çehiýanyň «Ýablones» toparynyň ýarym goragçysy) oýnan toparlaryna garşy duşuşyklary geçirmek hem miýesser edipdi.
— Özüňiz haýsy topara janköýerlik edýärsiňiz?
— Dogrusyny aýtsam, teswirleýjilige başlan günümden bäri, men birnäçe gezek bu sowal bilen ýüzbe-ýüz bolmaly boldum. Hemişe berýän jogaplarymy saýtyň okyjylaryndan hem gizlämok. Ýewropanyň birnäçe toparyna, şol sanda Angliýanyň çempionatynda «Mançester Ýunaýtede», «Arsenala», «Liwerpula» we «Çelsä», Germaniýada «Borussiýa Dortmund» toparyna, Italiýada «Milana» we «Roma», Fransiýanyň çempionatynda «Lion», «PSŽ» toparlaryna janköýerlik edýärin. Ýöne has ýakyndan janköýerlik edýän toparlarymam hem bar. Olar Türkiýäniň çempionatynda çykyş edýän «Fenerbahçe» we Ispaniýanyň çempionatynyň iň güýçli toparynyň biri bolan «Real Madrid» klublarydyr.
— Toýly, tomaşaçy üçin duşuşygyň dowamynda berilýän goşmaça maglumat hem juda gyzykly. Olar duşuşygyň hem gyzygyny artdyrýar. Eýsem, teswirleýän duşuşygyňyz baradaky goşmaça maglumatlary ulanyşyňyz barada hem gürrüň beräýseňiz.
— Dogrusyny aýtsam, meniň özüm sport hakyndaky, esasan hem , futbola degişli maglumatlary ýygnamagy we ýöretmegi halaýaryn. Galyberse-de, duşuşyk başlamazdan öň, özümi teswirleýji däl-de, tomaşaçy hökmünde göz öňüne getirip görmek endigime öwrülipdir. «Men tomaşaçy bolsam, şu duşuşygyň teswirleýjisinden nähili maglumatlara garaşardym?» Hut şu sowalyň jogaby hem duşuşyk barada iň gerekli, iň gyzykly maglumatlary ýygnamagyma itergi berýär. Goşmaça maglumatlar bolsa, siziň hem aýdyşyňyz ýaly, duşuşygyň has täsirli teswirlenmegine ýardam edýär. Maglumatlary dürli internet saýtlaryndan alýaryn. Hatda duşuşyk teswirlenýän wagty hem internetiň hyzmatyndan peýdalanmaga çalyşýaryn. Çünki uly futbolda duşuşyk dowam edip duran wagty goşmaça maglumatlar (mysal üçin, birinji ýarymda artykmaçlygy elinde saklan topar, haýsy topar pökgä erk etmekde üstün, oýunçylaryň hereket eden aralygy we ş.m.) internet arkaly berlip durulýar.
— Diýmek, agşamky boljak duşuşyklara gündizden taýýarlyk görmeli bolýar-da!
— Hawa, käte bir gije-de üç-dört duşuşyga çenli teswirlemeli hem bolaýýar. Duşuşyklardan öň olaryň her haýsy barada goşmaça maglumatlary alyp goýýarys. Üstesine, teswirleýji hem edil türgen ýaly, duşuşyga doly taýýar ýagdaýda gelmeli. Şonuň üçin duşuşyklardan öň, mümkin boldugyndan,  dynç almaga-da çalyşýaryn.
— Ýaňy, daşary ýurtly sport teswirçilerini hem üns bilen diňleýändigiňizi aýtdyňyz. Has gowy görüp diňleýänleriňiz, özüňize nusga edinýänleriňiz barmy?
— Elbetde bar. Daşary ýurtly teswirleýjileri hemişe-de ünsli diňleýärin. Esasan hem Konstantin Geniç, Wladimir Stognienko, Nobel Arustamýan, Sergeý Kriwoharçenko, Aleksandr Nesenko, Erjan Taner, Ýalçyn Çetin, Murat Kosowa ýaly daşary ýurtly teswirleýjileriň alyp barýan duşuşyklaryny sypdyrmazlyga çalyşýaryn. Hatda daşary ýurtly kärdeşlerimiz bilen bile bir duşuşygy teswirlemek arzuwym hem ýok däl.
— Şu ýyl futbol boýunça milli ýygyndymyzyň nobatdaky dünýä we Aziýa çempionatynyň saýlama tapgyryndaky ýurdumyzda geçiren duşuşyklaryny hem teswirlediňiz. Şu ýerde daşary ýurtlaryň futbol duşuşyklaryny teswirlemek bilen milli ýygyndymyzyň geçiren oýunlaryny teswirlemegiň arasyndaky tapawut hakynda hem bilmek isleýäris.
— Milli ýygyndymyzyň duşuşyklaryny teswirlemek meniň iň uly arzuwlarymyň biri bolup geldi. Aslynda teswirleýji bitarap bolmalydyr welin, milli ýygyndymyzyň duşuşyklaryny teswirlänimde özüm hem türkmen futbolçylaryna janköýerlik edip, tomaşaçylaryň birine öwrülýärin. Bu bolsa duşuşyga berlen teswiriň has täsirli bolmagyna getirýär. Onsoňam, daşary ýurt futbolyndan 100 duşuşygy teswirlemekden milli ýygyndymyzyň ýekeje oýnuny teswirlemegiň täsiri has güýçli.
Ilkinji gezek şu ýylyň iýun aýynda Daşoguz şäherinde Türkmenistanyň we Eýran Yslam Respublikasynyň futbol ýygyndylarynyň arasyndaky duşuşygy teswirlemek ynanylanda, begenjimden guş bolup uçupdym. Ynansaňyz, duşuşygyň ilkinji minutlarynda eýranly futbolçylaryň hasaby açmagy diýseň gynandyrdy. Soňra hatda özümem tomaşaçylaryň bir parçasyna öwrülip, türkmen futbolçylarynyň basymrak hasaby deňlemegini isledim. Hasap deňlenende bolsa... Şol mahal duşuşuşygy teswirleýändigimi hem unudyp, begenjimden çaga ýaly bökjekläberesim geldi. Milli futbolymyzyň janköýeri hökmünde futbolçylarymyzyň ýurdumyzda geçirilen soňky duşuşyklarynda hem üstünlikli çykyş etmegi başymyzy Göge ýetirdi. Indi uly sabyrsyzlyk bilen Aziýa çempionatynyň nobatdaky saýlama tapgyryna garaşýarys. Futbolçylarymyzyň bu tapgyrdan hem üstünlikli geçip, türkmen futbolynyň taryhynda ilkinji gezek yklym ýaryşyna  gatnaşyp biljekdigine ynamymyz uly.
— Özüňi kämilleşdirmek barada alyp barýan işleriňiz barada hem gürrüň beräýseňiz.
— Esasan, dil baýlygymy kämilleşdirmek üçin türgenleşýärin. Bu işde teswirleýjilere niýetlenen dil maşklarynyň ähmiýeti uludyr. Bu maşklar diliň käbir sözlere ýenjilmegi üçin hem ähmiýetli. Çünki käbir futbolçylaryň, esasan hem, gresiýaly futbolçylaryň atlaryny sakynman aýtmak kyn. Olarda birnäçe çekimsiz harp birlikde-de gelip bilýär, üstesine kän bogunly, ýogyn we inçe çekimlileri garyşyp gelen adam atlary teswirleýjide kynçylyklary döredip bilýär. Sport ýaryşlaryny iň täsirli görnüşde alyp barmagyň täze ýollaryny gözleýärin. Galyberse-de, diňe bir duşuşyklary teswirlemek bilen çäklenmän, «mawy ekranda» türkmen we dünýä sporty hakynda gepleşikleri taýýarlamak maksadym hem ýok däl.
— Teswirleýjilik sungatyny arzuw edýän ýaşlarymyza maslahatlaryňyzy hem diňläýsek.
— Aslynda, meniň özüm entek maslahat berer derejede-hä däl. Ýöne islendik kär entek arzuw edilýän wagty üsti açylmadyk dünýädir. Sport ýaryşlaryny teswirlemek hem şeýle. Esasy zat menzilleri geçip görmek ekeni. Her bir ertekiniň öz gahrymany bolşy ýaly, teswirleýjiler hem sport ýaryşynyň esasy gahrymanlarynyň biri. Çünki ýaryşyň, mysal üçin, futbol duşuşygynyň tomaşa has täsirli bolmagynda teswirleýjiniň orny uludyr. Onuň duýgularynyň tomaşaçynyň duýgulary bilen gabat gelmegini bolsa, üstünlik hasaplap bolar.
­— Söhbetdeşligimiziň ahyrynda, teswirleýjilik sungaty bilen bagly iň uly arzuwyňyzy hem bilmek isleýäris.
— Bu sowalyň jogaby örän anyk we gysga: men mermer paýtagtymyzda geçiriljek Ýapyk binalarda we söweş sungaty boýunça V Aziýa oýunlaryny teswirlemegi arzuw edýärin. Çünki sport teswirleýjisi üçin hut öz döwletiňde geçirilýän iri sport baýramçylygynyň ýaryşlaryny göni ýaýlymda teswirläp, ildeşlerimize bagtly, ýeňişli pursatlary ilkinji bolup ýetirmek ýaly uly bagt ýokdur.
— Toýly, biziň jogabyny biläýsek diýen sowallarymyz-a şulardan ybarat. Gyzykly söhbetdeşlik üçin sag boluň! Kesbiňizden kemal tapyň!
— Sizem sag boluň! Pursatdan peýdalanyp, ýurdumyzda sportuň ösdürilmegi üçin uly aladalary edýän hormatly Prezidentimize çäksiz sagbolsun aýdýaryn. Milli Liderimiziň başlangyjy bilen açylan “Türkmenistan: Sport” teleýaýlymy bolsa, watandaşlarymyz üçin uly sowgat boldy. Bu ýaýlymda işlemek men we özüm ýaly ýaş kärdeşlerim üçin ykbalyň uly peşgeşi. Hormatly Prezidentimizi we ildeşlerimizi teswirleýjilik sungatynyň türkmen ýoluny mundan beýläk hem kämilleşdirmek ugrunda elimizden gelenini gaýgyrmajakdygymyza ynandyrýarys.
«KAMAZ» brendiniň taryhy — ilkinji ýük awtoulagyndan öňdebaryjy awtoulag zawodyna çenli.
1976-njy ýylyň 16-njy fewralynda Naberežnyýe Çelny şäherindäki «KAMAZ» awtoulag zawodynyň esasy konweýerinde ilkinji seriýaly «KAMAZ-5320» kysymly awtoulag öndürildi.
Ýarym asyrdan gowrak wagt geçenden soň, «KAMAZ» konserni ýük awtoulag tehnikalarynyň önümçiliginde öňdebaryjylaryň birine öwrüldi we konsern tarapyndan 2,5 million töweregi awtoulag we 3 million töweregi hereketlendiriji ulanyşa goýberildi. Naberežnyýe Çelny şäheriniň ulaglary dünýäniň 80-den gowrak ýurdunda iş alyp barýar, şonuň üçin hem Türkmenistanyň we GDA ýurtlarynyň ýollarynda sürülýän her üç ýük awtoulagynyň biriniň «KAMAZ» bolmagy adaty ýagdaýdyr.
Ilkinji «KAMAZ» ýük awtoulagy köp ýyllar Başgyrdystanda işledi, soňlugy bilen bolsa ol zawodyň muzeýi tarapyndan satyn alyndy we gaýtadan abatlanyp, ýadygärlik hökmünde goýuldy. Muňa garamazdan, zawodyň önümçilik taryhy has irki ýyllardan gözbaş alýar.
1969-njy ýylyň awgust aýynda SSSR-iň Hökümeti awtoulag zawodlarynyň toplumynyň Naberežnyýe Çelny şäherinde gurulmalydygy baradaky karary kabul edýär. Bu zawodlar diňe agyr ýük ulaglaryny öndürmäge ýöriteleşmeli diýlip kesgitlendi.
Bu ýerde zawodlaryň gurulmagyna şäheriň ýerleşýän ýeri şert döredýärdi. Gämileriň ýüzmegine mümkinçilik berýän Kama we Wolga derýalarynyň bolmagy, şeýle hem demir ýoluň ýakynda ýerleşmegi geljekki awtoulag konsernini gurluşyk materiallary, çig mallar, enjamlar we düzüm bölekleri bilen üpjün etmäge mümkinçilik berdi. Ilkibaşdaky taslama laýyklykda, bu ýerde ýylda 150 000 agyr ýük ulagy we 250 000 sany hereketlendiriji öndürmelidi.
Gurluşygyň depgini örän ýokary derejede boldy. 1970-nji ýyldan 1981-nji ýyla çenli döwürde toplumyň zawodlarynda 2 milliard rubldan gowrak pul serişdesi möçberinde häzirki zaman tehnologiki enjamlaryň 30 müňden gowragy oturdyldy.
Naberežnyýe Çelny şäheriniň awtoulaglary gysga wagtda uly meşhurlyk gazanyp, SSSR-iň islendik awtoulag ýollarynyň ýük ulaglaryny üpjün etdi.
«KAMAZ» degişli önümçilik pudagynda birnäçe dünýä rekordlaryna eýe bolmak bilen, eýýäm 1979-njy ýylyň iýun aýynda kompaniýanyň 100 000-nji awtoulagy esasy konweýerde öndürilip ulanyşa goýberildi.
1988-nji ýylda «KAMAZ» konserniniň ýanynda awtoralli ýaryşlaryna gatnaşmak maksady bilen «KAMAZ-master» hususy topary döredildi. Häzirki wagtda ýörite üýtgedilen ýük awtoulaglaryny sürýän topar uly awtoulaglaryň köpsanly ýaryşlarynda Dünýä çempionatynyň ýeňijisi bolup, sport awtoulaglarynyň hatarynda iň kuwwatly ulaglar diýlip ykrar edilýär.
«KAMAZ-master» topary häzire çenli «Dakar Ralli» ýaryşlarynda 19 gezek ýeňiji boldy we «Ýüpek ýoly» ýaryşlarynyň ählisinde baýraklary orunlary eýeledi.
1990-njy ýyllaryň ortalaryndan bäri zawod önümçiligini döwrebaplaşdyrmagy nazarda tutup, daşary ýurtly hyzmatdaşlar bilen işjeň hyzmatdaşlyk gatnaşyklaryny alyp barýar.
2012-nji ýylyň 16-njy fewralynda — 36 ýyldan soň, awtoulag önümçilik konserniniň esasy konweýerinde 2 millionynjy awtoulag öndürildi.
2015-nji ýylda «KAMAZ» iki sany täze awtoulag kysmynyň – «KAMAZ-65206» ýük traktorynyň we «KAMAZ-65207» ýük awtoulagynyň yzygiderli önümçiligine başlady, şeýle hem Russiýanyň «Drive Electro» inženerçilik kompaniýasy bilen hyzmatdaşlykda işlenip düzülen elektrik awtobuslaryny hödürledi.
Edil şol ýylda hem «KAMAZ» zawody «ВИСТ Групп» paýdarlar jemgyýeti hem-de «Cognitive Technologies» kompaniýasy bilen bilelikde işlenip düzülen sürüjisiz howa ulagynyň ilkinji synag tejribesini geçirip başlady.
2016-njy ýylda kompaniýa ilkinji awtoulagynyň öndürilmeginiň 40 ýyllygyny belledi. Konweýerde «KAMAZ-6580» we «KAMAZ-65802» kysym hataryndan täze ýük awtoulaglarynyň ilkinjileri öndürildi.
Şondan birnäçe aý geçeninden soň bolsa, «KAMAZ» Moskwa halkara awtoulag sergisinde sürüjisiz awtobuslary hödürlemek bilen, täze özboluşly şäher ulag konsepsiýasyny öňe sürdi.
«KAMAZ» rus öndürijileriniň hatarynda ýolagçy ulaglarynyň özboluşly modelini — 8-12 minutyň içinde ýokary derejede tiz zarýad beriş stansiýasyndan zarýad alýan «KAMAZ-6282» elektrik awtobusyny özleşdirenleriň we hödürlänleriň ilkinjisi boldy.
2018-nji ýylda «KAMAZ» ýolagçy elektrik awtoulagy bilen ilkinji gezek Moskwa bazaryna çykdy we iki ýyldan soň sürüjiniň kabinasy bolmadyk, sürüjisiz «Челнок» elektrik awtoulagy üçin patent aldy.
2021-nji ýylda bolsa konsern awtoulaglaryň K5 nesliniň täze kysymlaryny — «KAMAZ-65659» çekiji ýük awtoulagyny we iki sany — «KAMAZ-65951» (8x4) we dürli köpçülikleýin ýükleri daşamak üçin niýetlenen «KAMAZ-65952» (6x6) awtoulaglaryny bazara çykardy.
Şeýle-de şäher üçin niýetlenen ulaglardan aşagy pes bolan elektrik awtobusy we awtonom hereketi 20 kilometre çenli artdyrylan «KAMAZ-65825» trolleýbusy tanyşdyryldy.
2021-nji ýylda zawodyň inženerleri «KAMAZ-6290» ilkinji wodorobus awtoulagyny halk köpçüligine hödürlediler.
Iri rus awtoulag kärhanasy dürli ýagdaýlary başdan geçirdi, esasan-da, 1993-nji ýylyň 14-nji aprelinde bolan ýangyndan soň, kärhananyň önümçiligi kyn ýagdaýlara sezewar boldy. Bu günki  günde bolsa «KAMAZ» köp sanly täze kysymly ýük we ýolagçy awtoulaglary öndürýän kuwwatly konserne öwrüldi.
Awtoulag zawody ýarym asyrlyk taryhynda ýük awtoulaglarynyň islendik ýol we howa şertlerine çydamlydygyny subut etdi. «KAMAZ» zawodynda öndürilen awtoulag serişdeleri Uzak demirgazyk sebitlerinde we tropiki ýerlerdir gyzgyn çöllerde, şeýle-de daglyk ýerlerde özüniň kuwwatlylygyny hem-de ygtybarlylygyny subut edip gelýär.
«KAMAZ»: Türkmenistandaky döwrebap hyzmat ediş merkezleri, ýokary hilli ätiýaçlyk şaýlary hem-de 10 000 sany awtotehnika.
«KAMAZ» dünýäniň ýük awtoulaglaryny öndürýän öňdebaryjy kompaniýalarynyň 20-ligine girýän Russiýanyň iri korporasiýasydyr. Kärhananyň önümçilik kuwwaty ýylda 70 müň sany awtoulag tehnikasyny öndürmäge mümkinçilik berýär.
«KAMAZ» paýdarlar jemgyýetiniň guramaçylyk edaralary Russiýanyň, GDA ýurtlarynyň hem-de käbir daşary ýurtlaryň çäginde ýerleşýän 110 sany kompaniýany özünde jemleýär. «KAMAZ» tehnikalary dünýäniň 80-den gowrak ýurdunda iş alyp barýar. Kärhananyň resmi dilerlik wekillikleri Ýewropa bileleşiginiň ýurtlarynda, Kubada, Wenezuelada, Hindistanda, Mongoliýada, Indoneziýada we beýleki ýurtlarda hereket edýär.
Türkmenistanda kompaniýanyň «KAMAZ FTC Corp. LLP» bölümi iş alyp barýar we ol ýurda gerek bolan awtoulag tehnikalaryny üpjün etmek bilen birlikde, olaryň kepillik hyzmatlaryny, bejeriş we tehniki goldaw hyzmatlaryny ýetirýär, şeýle-de ulaglaryň ätiýaçlyk şaýlaryny we ýag-ýangyç serişdelerini üpjün edýär. Şunuň bilen birlikde bu bölüm hünärmenleri taýýarlamak işlerini alyp barýar.
Türkmenistan bilen «KAMAZ» kompaniýasy uzak ýyllaryň dowamynda özara bähbitli hyzmatdaşlygy ýygjamlaşdyryp gelýär. Ýurduň çägine awtoulag tehnikalarynyň 10000-den gowragy getirildi we olaryň üsti häzirki wagtda hem ýetirilýär.
«KAMAZ FTC Corp. LLP» Türkmenistanyň ministrliklerini we beýleki edaralaryny, şeýle-de pudaklaýyn hem-de önümçilik kärhanalaryny döwlet şertnamasy esasynda awtoulag tehnikalary bilen üpjün edýär.
Türkmenistanda «KAMAZ» tehnikalaryny sargyt edijiler hökmünde «Türkmennebit» hem-de «Türkmengaz» döwlet konsernleri, «Türkmengeologiýa» döwlet korporasiýasy, Türkmenistanyň oba hojalyk we daşky gurşawy goramak ministrligi, Türkmenistanyň suw hojalygy baradaky döwlet komiteti, «Türkmendemirýollary» agentligi, Aşgabat şäher häkimligi, şeýle-de eýeçiliginiň görnüşine garamazdan hususy kärhanalaryň birnäçesi çykyş edýärler.
Türkmenistanda döwlet şertnamalary esasynda üpjün edilýän «KAMAZ» awtoulag tehnikalary «KAMAZ FTC Corp. LLP» bölüminde hasaba alynýar. Şertnamada nazarda tutulýan şertlere laýyklykda, degişli kepillik döwründe meýilnama görä ulaglaryň ähli tehniki üpjünçilikleri gözden geçirilýär.
Meýilnamalaýyn tehniki üpjünçilik işlerine ulagyň harajat materiallaryny (howa we ýag filterleri), şeýle-de motor ýaglaryny çalyşmak degişlidir.
Hyzmatlar kemçilikler babatdaky hasabat esasynda ätiýaçlyk şaýlaryny çalyşmagy hem-de olary abatlamagy öz içine alýar. Enjamlaryň esasy bölekleriniň has uly kemçilikleri ýüze çykarylanda bolsa motorlary, düzüm böleklerini we ş.m. sökmek, abatlamak ýa-da çalyşmak işleri amala aşyrylýar.
2021-nji ýylyň 10-njy noýabrynda Balkan welaýatynyň Türkmenbaşy şäherinde «KAMAZ» kärhanasynyň ikinji hyzmat ediş merkezi açylyp ulanmaga berildi. Hyzmat ediş merkeziniň birinjisi bolsa 2008-nji ýylda Aşgabat şäherinde açyldy.
Täze köp mümkinçilige eýe bolan hyzmat ediş merkezi anyklaýyş, hyzmat ediş we «KAMAZ» ulagynyň dürli düzüm böleklerini bejermek üçin niýetlenen döwrebap enjamlar bilen enjamlaşdyrylan. Hyzmat ediş merkezi dolandyryş binasyndan, ammar jaýyndan, abatlaýyş önümhanasyndan we awtoulaglary ýuwmak üçin ýörite ýerden ybaratdyr.
Bu günki günde «KAMAZ» awtoulaglarynyň hyzmat ediş merkezlerini gurmak bilen bagly işler ýurduň beýleki welaýatlarynda hem işjeň alnyp barylýar. Bu barada kompaniýanyň baş direktory Sergeý Kogogin şu ýylyň 25-nji aprelinde Tatarystan Respublikasynyň prezidenti Rustam Minnihanowyň wekiliýeti bilen gelende Türkmenistana bolan saparynda belläp geçdi. Şeýle hem ol mundan ozal awtoulag tehnikalary üpjün etmek bilen bagly 3 ýyllyk şertnamanyň doly ýerine ýetirilendigini aýtdy.
«Biz kepillikli borçnamalaryň ählisini ýerine ýetirýäris we hyzmat ediş bilen bagly goldawlary berýäris. Biziň maksadymyz — işleri depginli dowam etdirmek, Türkmenistanda täze iş ýerlerini açmak we halk hojalygynyň tehniki zerurlyklaryny kanagatlandyrmak. Häzirki wagtda Türkmenistanda alnyp barylýan gurluşygyň gerimine ählimiz şaýat bolýarys. Ýük awtoulaglaryny ulanmazdan hiç bir binanyň gurluşygyny amala aşyryp bolmaýar. Şol sebäpden hem ýurdy döwrebap ýük awtoulaglary bilen üpjün etmäge taýýardyrys we bu ugurda Türkmenistan bilen bilelikde hyzmatdaşlygy dowam etdireris» – diýip, «KAMAZ-yň» baş direktory belleýär.
«KAMAZ» kärhanasynyň önümçiliginde ýörite enjamlaryň iň giň görnüşi, hususan-da, nebit-gaz toplumy, gurluşyk senagaty, jemagat hojalygy we oba hojalygy üçin niýetlenen tehnikalar, şol sanda ýangyn enjamlary, dürli ýolagçy awtobuslary, ýük awtoulaglary (göterijilik ukyby 4 tonna çenli bolan) we tirkegler öndürilýär.
Kompaniýanyň Aşgabatdaky bölüminde ýerli hünärmenleri awtoulag tehnikalarynyň täze görnüşleri hem-de ätiýaçlyk şaýlary bilen tanyş etmek maksady bilen, «KAMAZ» awtoulag konserniniň hünärmenleriniň gatnaşmagynda ýörite okuwlar we maslahatlar geçirilýär. Şeýle-de müşderileriň gönüden-göni zawodlara baryp görmek işleri hem guralýar.
Salgysy: Aşgabat ş., Bitarap Türkmenistan şaýolynyň 602-nji jaýy, «KAMAZ» okuw-hyzmat ediş merkezi;
Telefon belgileri: (+ 993 12) 75 22 04/05;
«KAMAZ-master» ralli topary nädip dünýäniň öňdebaryjylarynyň biri boldy?
Iýul aýynda Russiýanyň «KAMAZ-master» toparynyň sürüjileri «Ýüpek ýoly» awtoralli ýaryşynyň jemleýji tapgyrynda ýük awtoulaglary derejesi boýunça ýeňiş gazandylar. Bu ugurda ozal hem topar has abraýly awtoulag ýaryşynyň — «Ralli Dakar» marafonynyň 19 gezek ýeňijisi bolmak bilen, awtoralli sportunda özüni iň öňdebaryjylaryň biri hökmünde ykrar etdirdi.
Bu günki günde «KAMAZ» brendi Türkmenistanda we Ýer ýüzünde awtosport ýaryşlarynda gazanýan üstünlikleri bilen tanalyp, bu ugurda kärhananyň we hemaýatkärleriň goldawy bilen 30 ýyldan gowrak wagtdan bäri ýaryş ýük awtoulaglaryny öndürip gelýär.
«KAMAZ-master» toparynyň resmi taýdan esaslandyrylan güni 1988-nji ýylyň 17-nji iýuly hasaplanylýar. Şol wagtlar ilkinji geçirilen ralli-reýd ýaryşlarynda topar ulaglaryň adaty kysmyndan peýdalanypdyr, emma 90-njy ýyllaryň ortalaryna bolsa bu ulagyň diňe sport kysmyny döredip ýeňiş gazanyp boljakdygyny bilip, täzeçe çemeleşmeler durmuşa geçirilipdir. Olar diňe käbir aýratynlygy babatda adaty ulaga çalym edipdir.
Ýaryş «KAMAZ» ulagyny dolandyrmak köp sanly ussat sürüjiler üçin çagalykdan, has takygy şol wagtlar guralan karting ýaryşlaryndan gözbaş alyp gaýdýar. Bu babatda topara has başarjaň sürüjileri toplamakda «KAMAZ-masteriň» karting hem-de baggi boýunça goldaw maksatnamasy bardyr. Munda sürüjiler kiçiliginden has adaty ýaryşlary geçirip görmek bilen, başarnyklaryny ýüze çykarýarlar we türgenleşiklerde biri-birinden tapawutlanyp, kem-kemden topara birikýärler.
Ökde öwrenijiler ilki mehanik hökmünde zähmet çekip, soňlugy bilen ýolbaşçylaryň ýaryş synagyna goýbermegi bilen sürüjilik ukyplaryny ýüze çykarýarlar. Sport kysymly ýaryş ýük awtoulagy adaty kysym ulaglardan görnetin gymmat bahaly bolandygy üçin, ony dolandyrmagy diňe has tejribeli sürüjilere ynanýarlar. Şol sebäpden hem toparyň ähli sürüjileriniň ýaşy uludyr, olaryň içinde iň kiçi ýaşlysy Aýrat Mardeýew bolup, ol 35 ýaşynda.
«KAMAZ-master» toparynyň üstünlikleriniň esasylarynyň biri ýaş sürüjiler mekdebini guramaçylykly ýola goýmagydyr, emma  şunuň bilen baglylykda, ýaryşlara tehniki taýýarlyk hem az möhüm däldir. «Dakaryň» düzgünleri ýygy-ýygydan üýtgeýär, käte hatda iň garaşylmadyk ýagdaýda-da oňa käbir üýtgeşmeler girizilip bilýär. Şeýle hem marafony guraýjylar ekipažyň artykmaçlyk etmegini halamaýarlar, ýöne rus topary bu ýagdaýdan her gezek ýerlikli çözgüt tapyp, baş alyp çykýar.
Mysal üçin, «KAMAZ-master» hyzmatdaşy ýa-da üpjün edijileri täzelemäge mejbur edýän hereketlendirijiniň iş göwrümini yzygiderli azaldar. Birmahallar «KAMAZ» göwrümi 18 litre çenli bolan ЯМЗ — V8 hereketlendirijilerini ulandy, ol hatda 26 litrlik V12 hereketlendirijisinden hem peýdalanypdy. 2013-nji ýylda bolsa bu çäklendirme import edilýän Liebherr V8-e geçmäge mümkinçilik berdi.
2019-njy ýylda geçirilýän «Dakar» üçinem başga bir täze awtoulag döredilmeli boldy. Oňa 43509 indeksi alnyp, iň esasysy hem, «KAMAZ-yň» hünärmenleri ýene-de täze hereketlendiriji, bu gezek göwrümi 13 litre çenli bolan düzüm bölegini gözlemäge mejbur boldular. Netijede, gurluşyk ýörite tehnikalarynda ulanylýan Hytaýyň DCEC (Dongfeng Cummins Motor Company) hereketlendirijisi saýlanyp alyndy.
«KAMAZ-master» kärhanasyndaky seriýaly hereketlendirijiler ulagyň öwrülişini döwrebaplaşdyrmak we iň ýokary derejede öwürmegi üpjün etmekde kynçylyga ýakyn gelýär.
«KAMAZ-master» toparynyň ahlak häsiýetini sürüji Eduard Nikolaýewiň 2022-nji ýylyň «Dakarynyň» 11-nji tapgyrynda eden işi hem ajaýyp häsiýetlendirýär. «KAMAZ» sürüjisi kärdeşi Dmitriý Sotnikowyň bökdençlige sezewar bolandygyny görüp, onuň deňinde säginmek bilen topardaş kärdeşine ýardam berýär. Ol bu ýardamy bermezden geçip hem bilerdi, sebäbi yzda toparyň agzalarynyň ikisi bardy. Netijede bolsa, Nikolaýew topardaşynyň tiz ýaryşa goşulmagyna kömek edip, umumylykda toparyň ýokary netijä eýe bolmagyny gazanmagy başardy.
«Toparymyzda ýoldaşlarymyza kömek bermek — bu asylly däp bolan zat» -diýip, Nikolaýew žurnalistlere beren interwýusynda belleýär — Käwagt netijäni unutmaly bolýar. Biziň toparymyzyň içinde ýolbaşçylaryň tagallalary bilen ekipažlaryň arasyndaky özara bäsdeşlik bar, emma ol bäsdeşlik dartgynly hem, düşünişmezlikli hem däl. Köp adamlar näme üçin «KAMAZ-yň» hemişe ýeňiş gazanýandygyny soraýarlar. Bu ýagdaý biziň bir topardygymyzy we toparyň netijesi üçin işleýändigimizi görkezýär».
“Kindi” dünýäsiniň köpdürliligi.
Konditer önümleriniň bazarynyň köpdürliligine garamazdan, köke, guradylan çörek ýaly bugdaý önümleri hem çagalaryň, hem uly adamlaryň arasynda iň meşhur süýjilik hasaplanylýar.  Süýjülikler saýlanylanda, statistika laýyklykda, satyn alyjylaryň üçden biri kökäni ýa-da guradylan çörekleri satyn almaklygy makul bilýär. Guradylan çörekleri, krekerleri öndürýän “Kindi” ýerli kärhanasynyň hem esasy üns merkezinde öndürilýän önümiň hili bolup durýar.
Köke – galyňlygy ortaça, şeýle-de dürli şekillerde bolan konditer görnüşindäki un önümidir. Kökäniň düzümine şeker, un, süýt we ýumurtga ýaly önümler goşulýar. Kökäniň dürli görnüşiniň önümçiligi üçin hamyryň özüniň taýýarlanyş usullary bolýar. Häzirki wagtda kökäniň iki görnüşi – kakaoly we adaty – “petir” kökesi öndürilýär.
Kreker –süýji ýa-da duzly tagamly kytyrdaýan kökeler görnüşinde konditer (ýa-da bugdaý) önümidir. Üstesine-de iýmitiň beýleki görnüşleri we içgiler bilen bilelikde gowy iýilýär: hiline we tagamyna baglylykda çaý, kofe, kakao, süýt bilen, ýag bilen, peýniriň ýiti ýumşak görnüşleri   we ş.m. bilen iýip bolýar.
Guradylan çörekler – tebigy tagam goşundyly kesilen we guradylan çörek köke önümi. Çöregiň hamyry bugdaý we çowdary ununyň goşulmagynda ýörite taýýarlanyş usuly boýunça taýýarlanylýar. Mundan başga-da olaryň “Çişlik, “Sogan we gaýmak”, “Salýami”, “Peýnir” ýaly üýtgeşik tagamlary, owadan we özüne çekiji görnüşleri bilen tapawutlanýar. Her gutuda 30 gramdan dürli görnüşli şekilleri bar. Kärhananyň hünärmenleri hile berk gözegçiligi alyp barýarlar, hut şonuň üçin krekerlere we guradylan çöreklere dünýäde iň gowy goşundylary  goşup taýýarlaýarlar. Ýerli çig mal hökmünde bolsa, esasan  un we künji ulanylýar.
“Kindi” kärhananyň harytlarynyň Türkmenistanyň beýleki öndürijilerden tapawudy, ilki bilen harydyny täsirli hödürlenmegi we olaryň ýokary hilliligi bilen baglydyr. Kärhananyň esasy maksady – bazary ýokary hilli we howpsuz haryt bilen üpjün etmek bolup durýar.
Gündelik durmuşda krekerler we guradylan çörekler ýaş nesliň arasynda adaty garbanmanyň esasyny düzdi diýsek hem ýalňyşmarys, olar talyplaryň we okuwçylaryň arasynda uly meşhurlyga eýedir. Mundan başga-da, konditer fabrikasy “Kindi” sarp edijilere ýetip gelýän baýramçylyk mynasybetli çagalar we ululara sowgat üçin özüniň täze ýyl tapgyrly önümlerini hödürledi.  2021-nji ýyly garşy almak üçin “Kindi” kärhanasy täze ýyl sowgatlaryň dürli görnüşlerini taýýarlap goýdy.
Bu döwürde baýramçylyk  üçin niýetlenen önümler, köp dürli düzümi we bezeginde üýtgeşik dizaýner çözgüdi bilen satyn alyjylary  begendirer. Täze ýyl kolleksiýanyň esasy bölegini kärhananyň önümleri bilen doldurylan täze ýyl sowgat gutujyklary düzýär.
Şu ýyl kärhana ilkinji gezek “Kindi Boks” ýaly täze ýyl oýunjaklarynyň şekili we kiçi haýwanjyklaryň suraty ýerleşdirilen gyzyl gutujyk görnüşinde, “Kindi Happy New Ýear” – “Grinç” täze ýyl multfilminiň gahrymanlarynyň suratlary ýerleşdirilen ýaşyl gutujyk görnüşinde, “Kindi Crafers” täze ýy nagyşly melewşe gaplama görnüşinde hödürledi. Täze ýyl assortimenti karton gaplamaly süýji sowgatlary we konditer önümlerini, şeýle-de adaty assortimentden bolan önümleri we baýramçylyk bezegli täze önümlerini öz içine alýar. Bularyň ählisi diňe bir çagalary däl, eýsem ululary hem özüne çekýär. Täze ýyl – bu täze umytlaryň we bütin maşgala üçin bagtyň baýramy, we konditer kärhanasy “Kindi” ýetip gelýän baýramçylyk mynasybetli jadylyk we baýramçylyk howasyny uly höwes bilen döredýär.
Baýramçylyk toplumlaryny lomaý we bölekleýin dükanlarda, şeýle hem söwda merkezlerinden satyn alyp bolar.
Sowgatlaryň ähli görnüşi bilen olaryň resmi saýty arkaly bellenen salgy bilen tanyşyp bilersiňiz.
«Maksatly Türkmen» ýokary hilli hyzmatlary hödürleýär.
Türkmenistanda kiçi we orta telekeçiligi döwlet tarapyndan goldamak bilen bagly alnyp barylýan işleriň çäklerinde, türkmen telekeçileri daşary ýurtlardan getirilýän senagat önümleriň ornuny tutýan önümleri öndürmäge mümkinçilik aldy. 2011-nji ýylda döredilen «Maksatly Türkmen» hojalyk jemgyýetinde hem bu babatda degişli işler alnyp barylýar. «Maksatly Türkmen» reňklenen aýna penjireleri, penjireleri we gapylary, şeýle-de birleşdirilen panelleri gurmakda ýöriteleşen ýokary tehnologiýaly kärhanadyr.
Häzirki wagtda hojalyk jemgyýeti dürli öňdebaryjy tehniki çözgütleri işläp taýýarlamagyň hötdesinden geldi. Şunlukda, desgalary gurmak üçin taplanan aýnany, gyzdyrmak arkaly tekiz we egri aýna bilen bagly hyzmatlary alnyp barýar. Hojalyk jemgyýetiniň sarp edijiler üçin dürli görnüşli aýnalary gaýtadan işlemäge hem mümkinçiligi bar.
Döwrebap binalarda möhüm işler alýumin we plastik önümleri bilen ýerine ýetirilýär. Munuň sebäbi, şeýle önümler müşderiler üçin amatly we estetik taýdan göze gelüwlidir. Dizaýnyň gözelligi üçin kärhanada müşderilerden gelýän islegler öwrenilýär we dünýä bazaryna salgylanyp, hyzmatlar ýerine ýetirilýär.
Belli bolşy ýaly, alýumin we plastik serişdeleri häzirki zaman gurluşyk dünýäsine barha aralaşýar. Ýeri gelende bellesek, “Maksatly Türkmen” dünýädäki internet marketing giňişliginde sarp edijilere gönüden-göni tehniki maslahatlary we taslamalary hödürleýär.
“Maksatly Türkmen” hojalyk jemgyýeti ýurduň ýaşaýjylarynyň, edara-kärhanalarynyň we hususy kärhanalarynyň buýurmasy esasynda iş alyp barýar. Jemgyýetiň önümçilik toplumy PWH-dan, alýuminden penjire-gapy, witražlary we maskit tory taýýarlaýan, aýnadan dürli ölçegdäki witražlary, balkon aýnalamalary we duş kabinalary taýýarlaýan, panjur (roll stawni) we ýygnalýan saýawanlary taýýarlaýan bölümlerden, şeýle-de ammarlardan ybarat bolup durýar. Öndürilýän önümiň ýokary hilli bolmagy üçin Ýewropa ýurtlarynda öndürilen hem-de dünýä standartlaryna laýyk enjamlar ulanylýar.
Önümleriň arasynda daşky žalýuz, balkonlary we garažlary bezemek we olaryň howpsuzlygyny üpjün etmek maksady bilen ulanylýan awtomatlaşdyrylan äpişge gabsalar, şeýle-de awtomatik sensorly gapylar, böleklerden ybarat bolan awtomatik derwezeler, açylyp ýapylýan aýna düzütler, günden goraýan telärler, bassyrmalar, binalaryň öň tarapy üçin silikonly alýumin penjireler, äpişge we gapy üçin bezegler, ofis üçin taplanan aýnadan ýasalan germewler bar.
“Maksatly Türkmen” hojalyk jemgyýeti taplanan aýnany Türkiýeden getirilen enjamlarda öndürýär, ýokary hilli aýnalary bolsa Türkmenistanyň “Türkmen aýna önümleri” zawodyna sargyt edýär.
Her bir müşderä aýratyn çemeleşmek kepillendirilýär. Müşderileriň jaýyny ýa-da iş binalaryny özüne çekiji görk we rahatlyk bilen üpjün etmek üçin hünärmenler tarapyndan yhlasly iş alnyp barylýar. Şoňa görä-de, hojalyk jemgyýeti halkyň doly ynamany gazanmagy başarýar.
Häzirki döwürde ýurduň gözel keşbine görk bermek, raýatlaryň rahat we owadan jaýlarda ýaşamagy, işlemegi we dynç almagy üçin «Maksatly Türkmen» hojalyk jemgyýetiniň agzybir işgärleri tutanýerli zähmet çekýärler.
"Nejebiň içdigi kyrkda bir jamdyr" .
Heý, üns berip gördüňizmi? Futboly bar islendik ýurduň iki sany esasy topary bolýar, biri ýurduň milli ýygyndysynyň bazasy hökminde şekillenen. Milli ýygynda, köplenç, şol toprdan barmak aňsat. Hatda topar ýygyndy bilen meňzeş oýun usulyna-da eýe. Ikinjisi bolsa içerki çempionatda ýokardaky topar bilen deň derejede göreş alyp barýan we düzüm babatda çempionatyň  bazasy hökmünde şekillenen, ýagny bu topardan adygyp çykan topdeperler milli ýygynda alynmadyk ýagdaýynda hem çempionatyň islendik toparyna baranda, esasy oýunça öwrülip biljek derejededir. “Altyn asyr” we “Ahal” hakynda gürriň gidýänligini aňan bolsaňyz gerek, bu diňe bizde däl, hemmelerde şeýle. Meselem, Turiniň “Ýuwentusy” uzak ýyllaryň dowamynda mawy gwardiýaçylaryň bazasy hökmünde şekillendi. Klub heniz-henizlerem milli ýygyndynyň ýüzi wezipesini dowam etýär. Men size bu ýagdaýyň bizdäki aýratynlygy hakynda aýtmak isleýärin. Göýä,  Nurmyrat Saryhanowyň “Siz ony aýdýaňyz, men size başga bir wakany gürrüň bereýin” diýip, hekaýa başlaýyşy ýaly. “Altyn asyr” futbol toparynyň beýlekilerden artyk tarapy toparyň başyna tälimçi Ýazguly Hojageldiýew  geleninden soň, baýrakly orunlara dalaş edip başlap, şol bir tälimçi bilen şol bir badyny gowşatman gelýändigi. Topar bu hünärmeniň ýolbaşçylygynda 2014-nji ýyldan bäri çempionlygy hiç kime bermän gelýär, henize çenli Türkmenistanda çempionlygy beýle uzak saklan topar ýok.
Aslynda, «Altyn asyr» bilen «Ýuwentusyň» ykbalynda meňzeşlik bar. Toparlaryň ikisi hem uzak ýyllaryň dowamynda beýlekilere mümkinçilik berip-berip, iň soňunda tagty eýelediler. Aýdaly, bäş ýyllap çempion bolan topar beýlekilerden has kämil oýnap, çempionatyň hörpüni peseltjek ýaly görnüp biler. Ýok, “Altyn asyryň” çempionlygy barada muny aýdyp bolmaz. 2014-nji ýyldan bäri çempionatda çekeleşiklilik şeýle bir dowam etýär welin, tutuş möwsümd “Şu ýyl-a Ahal ald-ow!” diýýärsiň. Soňunda çempion ýene-de «Altyn asyrdyr». Ýazguly Hojageldiýewiň şägirtleriniň çempionatyň baýragyny almazdan öň, çempionatymyza ullakan gowur-şowhun bagyş  etmeginiň özem uly zat.
Toparyň esasy aýratynlygam milli ýygyndymyz bilen eriş-argaç baglylygydyr. Häzir siziň  “Altyn asyrda” oýnaman hem ýygynda çagyrylan futbolçylaram bar diýmegiňiz ahmal. Ylalaşýan, bu hakykat we bolmaly zat, emma “Altyn asyrda” adyganlaryň milli ýygyndyda oýnamaýany az-az. Diýmek, bu meniň pikirime golaýrak delil. Milli ýygyndymyzyň baş tälimçisi horwatýaly hünärmen Anto Mişe hem “Türkmen sporty” gazetine beren interwýusynda 27-nji awgustda “Altyn asyryň” AFK-nyň kubagyndaky oýny sebäpli ýoldaşly duşuşygyny meýilleşdirmeýändiigni belläp geçdi.  Bu jogap eýýäm toparyň ýurt futbolyna näderejede dahyllydygyny kesgitläp dur.
Aýyň 27-sine Köpetdag stadionynda geçiriljek AFK-nyň kubagyny almak ugrundaky ýaryşyň Interzolagynyň ýarym finalynda Wýetnamyň “Hanoý” toparyny kabul edýän  “Altyn asyra” kiçi hasapdaky ýeňiş gerek.  Ýazguly Hojageldiýewiň şägirtlerine amat ýar bolmagyny arzuw edýäris, elbetde!
Meniň pikirimçe, tapawutly topardan aýratyn netijäni tama etmek ýalňyş däl. Ýokarda Nejep oglan dessanyny  agzapdyk. Onuň Elbendi ýeňmesi geň däl, sebäbi onuň aýratynlygy bardy, has dogrysy halkymyzyň aýdyşy ýaly “Nejebiň içdigi kyrkda bir jamdyr”.
"Nur Ýüpek" dükanynyň ykjam programmasynyň mümkinçilikleri.
Biz zenanlaryň esasy aladasy - elmydama owadan we göze ýakymly görünmek üçin özümize laýyk köýneklik matalary tapmakdyr!
Naýbaşy we ýokary hilli matalary çalt saýlamak, amatly bahadan satyn almak we sargydy öýüňize mugt eltip bermek indi has-da aňsatlaşdy.
Ýurdumyzyň çäginde gülýüpek bambuk matalaryň lomaý we bölek satuwynda ýaýrawy has giňeýän "Nurýüpek" öz müşderileriniň aladasyny edip, olara köýneklik matalary öýlerinde oturan ýerinde günüň islendik wagtynda öz isleglerine görä saýlamakda  ýeňillik döretmek maksady bilen “Nurýüpek” atly  ýörite ykjam programma üpjünçiligini işe goýberdi.
Programmany ýükläp almak üçin  mobil enjamyňyzda Google play-de “Nurýüpek” diýen söz bilen gözleg etmeli, gurnamak düwmesine basanyňyzdan soňra programma ulanyşa taýýar bolar.
Mobil goşundy ilki açylanda onyň interfeýsinde bildirişler bilen birlikde, “Baş sahypa”, “Derejeler”, “Saýlanan”, “Sebet” we “Ýene” ýaly bölümleri görmek bolýar.
Baş sahypa barada aýdamyzda onda bu ýerde ýörite taýýarlanan bildirişler ýerleşdiriler. Bu bilidirişleriň maksady, “Nurýüpek” dükany öz müşderilerine harytlary barada maglumaty ýeňil ýetirmek  bolup durýar.
"Täze gelenler" harytlar bölüminde programma goşulan täze harytlary görüp bilersiňiz.
“Biz hödürleýäris” bilidişde bolsa, dükan tarapyndan saýlanan harytlar düzülendir.
Indiki  menýusy bolsa matalar saýlananda ýeňillik döretmek üçin ýörite bölümlere bölünýär.
Matalary görüp otyrkaňyz halaýan matalarňyzy aýratyn “Saýlanan” bölüme ýygnap bolar.
"Sebet" menýusynda sebete goşan harytlaryňzy görüp bilersiňiz.
"Sebetde" harydyň ady, onyň bahasy we sany barada doly maglumatlar berilýär. Sebetdäki harytlary satyn almak üçin Tabşyryk taýýarlamak düwmesine basmaly.
Size tabşyryk taýýarlamak menýusynda siz diňe maglumatlaryňyzy doldurmaly we “Taýýarlamak” dümesine basmaly.
Basanyňyzda soňra siziň sargytlaryňyz dükana habar hökmünde barar we siz bilen ýörite operator habarlaşar.
«PES 2019» 29-njy awgustda, «FIFA 19» bir aý soň.
Döwrebap tehnologiýa bize çäksiz mümkinçilikleri, şol sanda futbolyň dünýä belli ýyldyzlaryny özümiz dolandyryp bilmek mümkinçiligini berdi. Elbetde, biz muny meşhur kompýuter oýunlarynyň üsti bilen amala aşyrýarys. Güýzüň ýakynlaşmagy bilen, dünýäde iň meşhur iki futbol oýnunyň — «PES 2019-yň» we «FIFA 19-yň» elimize gowuşjak günleri ýakynlaşýar. Biz şu makalany sabyrsyzlyk bilen garaşýan elektron oýunlarymyzyň täze nesillerine bagyşladyk.
«Konami» kompaniýasynyň resmi saýty oýnuň çykjak senesi hökmünde 29-njy awgusty görkezýär. Şol gün meşhur tapgyryň nobatdaky nesli ABŞ-da we Beýik Britaniýada satlyga çykar. 30-njy awgustda bolsa ol tutuş Ýewropada satylyp başlar. Oýuna ýene-de Adam Bhatti prodýusserlik edýär. Iňlis dilindäki teswirleri bolsa ýene-de Jim Beglin bilen Piter Druriden diňläris. Täze oýnuň şygary: «PES 2019 bilen futbolyň kuwwatyny duýuň!». Her ýyl bolşy ýaly, «PES» tapgyrynyň muşdaklaryna bu ýyl hem täsin oýun tilsimleri, täze transferler, täze çempionatlar, özgerişlikler garaşýar.
Oýnuň muşdaklaryna gowuşmagyna 3 hepde galanda onuň «demo» görnüşi ýaýradyldy. Bu görnüşde oýun baradaky ähli aýratynlyklar ýer alýar. Oýnuň demo nusgalasynda «Milan», «Monako», «Barselona», «Kolo-Kolo», «Flamengo», «Inter Milan» ýaly klublar we käbir milli ýygyndylar bar.
Her ýyl hem oýnuň ilkinji nusgasynyň çykyp, soňra onuň üstüniň «Patch» diýlip atlandyrylýan täzelemeler bilen ýetirilip durulýandygyny okyjylarymyz bilýändir. «PES 2019-da» bu gezek ilkinji ýola 7 sany täze liga — çempionat bolar. Olar Argentinanyň, Daniýanyň, Portugaliýanyň, Şotlandiýanyň, Şweýsariýanyň, Belgiýanyň, Russiýanyň we Türkiýäniň çempionatlary. Görşüňiz ýaly, «PES 2019» tapgyryň öňki oýunlaryndan üýtgeşik bolar. Her ýurduň çempionaty şol ýurduň bir meşhur futbolçysynyň üsti bilen ýetiriler. Mysal üçin, Türkiýäniň çempionaty üçin aýrylan sahypanyň dizaýnynda häzirki wagtda Italiýanyň «Milan» klubynda futbol oýnaýan meşhur ýyldyz Hakan Çalhanoglunyň suraty görnükli şekilde ýerleşdiriler.
Bulardan başga-da, ozaldan dowam edýän Ispaniýanyň, Angliýanyň we Germaniýanyň çempionatlary hem elýeterli bolar.
«PES» tapgyrynyň «Master League» aýratynlygynyň üsti bilen islän toparymyza özümiz tälimçi bolup topary kämilleşdirip ýa-da islän oýunçymyzy alyp, ony dünýä futbolynyň rowaýaty oýunçysyna öwrüp bilýäris. «PES 2019-da» bu aýratynlyga käbir üýtgeşmeler girizildi. Esasan hem, oýunçy alyp-satmakda ozal bolmadyk özgerişler bilen ýüzbe-ýüz bolarsyňyz.
Gynandyryjy tarapy, «PES-de» bu gezek Ýewropanyň Çempionlar ligasy, UEFA Ýewropa ligasy we Ýewropanyň Superkubogy ýaly halkara ýaryşlar bolmaz. Şeýle hem Germaniýanyň Dortmund şäheriniň «Borussiýa» topary hem «Konami» bilen şertnamasyny ýatyrdy.
Eger-de siz «PES 2019-y» kompýuterde oýnajak bolsaňyz, onda onuň windowsynyň iň pes görnüşi «Windows 7» bolmalydyr. «Windows 8», «Windows 8,1» ýa «Windows 10» bolsa, onda bu oýnuň ýokary hilde oýnalmagyna ýardam berer. Oýun kompýuterden Intel Core i7 (pesinden, Core i5) ýa-da AMD FX 8350 (pesinden, FX 4350) kuwwatlylygy talap eder. Şeýle hem kompýuteriň RAM-ynyň 8 gb (pesinden, 4 gb) bolmagy zerurlykdyr. DirectX-iň 11-nji tapgyry, NVIDIA GTX760 (pesinden, 670) ýa-da AMD Radeon R9 270X (pesinden, HD 7870) ekran karty, 4 gb-lyk VRAM hem-de kompýuterden 30 gb-lyk (pesinden 20 gb) boş ýer hem zerurlyklaryň hataryna girýär. Garaz, «PES 2019» gowy oýun, ýöne oňa kuwwatly kompýuter hem zerur.
Wirtual dünýäde «PES» bäsdeşligini dowam edýän «FIFA» hem täze tapgyr bilen muşdaklaryna gowuşmagyň öňüsyrasynda dur. Ýöne ol kompýuter oýunlarynyň muşdaklaryna «PES 2019-dan» bir aý giç, 28-nji sentýabrda gowşar. Kanadanyň «EA Sports» kompaniýasy tarapyndan öndürilýän oýun ýene-de wirtual futbolyň çäksiz lezzetini wada berýär.
Bu gezek duşuşyklary teswirleýjileriň sany hem iki esse köpeldi. Ozal «FIFA-da» Martin taýler bilen Alan Smitiň sesini eşiden bolsak, indi Ýewropanyň Çempionlar ligasynyň oýunlarynda Derek Reý bilen Li Diksonyň teswirlerine hem «siňeris».
«PES 2019-dan» tapawutlylykda «FIFA 19» Ýewropanyň Çempionlar ligasyny we UEFA Ýewropa ligasyny wada berýär. Umuman, täze oýunda 55 sany milli ýygyndy, 35 sany çempionat biziň ygtyýarymyzda bolar. Şol sanda ilkinji gezek Hytaýyň Superligasynyň duşuşykaryny geçirmäge hem mümkinçilik alarys. 20-ä golaý täze stadion hem biziň hyzmatymyzda.
«FIFA 19» täzelikler babatynda esasay bäsdeşinden yza galar ýaly däl. Onuň esasy täzeliklerininiň hatarynda «Ýaşamak ugrunda göreş» aýratynlygyny mysal getirip bileris.
Bu aýratynlykda garşydaş topara pökgi geçirsek, biziň toparymyz haýsydyr bir futbolçy oýundan çykarylýar. Onuň kimdigini bolsa bizden rugsatsyz kompýuteriň kesgitleýär. Hatda, geçiren her pökgimizden soň toparymyzda bir oýunçy azalýar. Iň soňunda bolsa, pögki geçirmekden-ä geçen, utulman bilsek razy bolaýmaly hala gelip bileris. Kyn, ýöne lezzetli oýun.
Belki, şuňa meňzeş «Battle Royale» diýlen başga bir oýnuň hem bardygyny okyjylarymyz bilýändir. Ýöne «FIFA 19-yň» aýratynlygy meýdanda öz toparymyzdan bir oýunçy galýança, oýun dowam edenok. Haýsydyr bir toparda 7-den az oýunçy galsa, oýun awtomatiki ýagdaýda tamamlanýar.
“PETRONAS” kompaniýasy Aşgabat 2017-niň resmi hyzmatdaşy hökmünde yglan edildi.
V Aziýa oýunlaryna taýýarlyk görmek baradaky ýerine ýetiriji komitet “Petroliam Nasional Berhad” (“PETRONAS”) kompaniýasynyň Aşgabat 2017 oýunlaryna resmi hyzmatdaş hökmünde gatnaşjakdygyny buýsanç bilen yglan etdi.
“PETRONAS” kompaniýasy Malaýziýanyň milli nebit-gaz kompaniýasy bolup, Türkmenistanyň çäginde nebit-gaz pudagynda “PETRONAS Carigali (Turkmenistan) Sdn Bhd (PC(T)SB)” kompaniýasynyň üsti bilen hereket edýär.
“PETRONAS” kompaniýasy Aşgabat 2017-niň “Sagdynlyk. Ruhubelentlik. Dostluk”şygaryndan ugur alyp, jemgyýetçilik gatnaşyklary berkitmegi hem-de halkyň içinde sagdyn durmuş ýörelgesini we sporty öňe sürmegi maksat edinip, Oýunlara hyzmatdaş hökmünde gatnaşýar.
V Aziýa oýunlaryna taýýarlyk görmek baradaky ýerine ýetiriji komitetiniň başlygy Daýanç Gulgeldiýew şeýle diýdi: “Hyzmatdaşlaryň ýene biri bolan “PETRONAS” kompaniýasynyň Aşgabat 2017 oýunlaryna goşulýandygy bizi diýseň begendirýär. Biz kompaniýa goldawy üçin minnetdarlyk bildirýäris. “PETRONAS” kompaniýasynyň jemgyýetiň sagdyn durmuş ýörelgelerine bolan höwesini artdyrmaga gönükdirilen tagallalary Aşgabat 2017 üçin uly goşant bolup durýar”.
“PETRONAS” kompaniýasy hereket edýän ýerlerinde jemgyýetçilik aragatnaşyklary berkitmekde, ählitaraplaýyn ösen jemgyýeti kemala getirmekde uly rol oýnaýan sport maksatnamalaryýaly jemgyýetçilik maksatnamalaryny goldap, ilatyň durmuş şertlerini kämilleşdirmäge öz goşandyny goşmaga çalyşýar.
“PETRONAS Çarigali (Turkmenistan) Sdn Bhd” kompaniýasynyň ýolbaşçysy jenap Te Ýat Hong şeýle belläp geçdi: “Men “PETRONAS” kompaniýasy tarapyndan ähli türgenlere üstünlik arzuw edýärin. Sport ýaryşlary geçirmek arkaly sporty öňe sürmek maksady bilen geçirilýän bu uly sport baýramçylygyna sabyrsyzlyk bilen garaşýarys”.
“P.Ý.G.G. jerime töleg” ykjam programma üpjünçiligi.
Ýurdumyzda sanly ykdysadyýete geçmek, raýatlara hödürlenýän elektron hyzmatlaryň sanyny artdyrmak boýunça giň gerimli işler alnyp barylýar. “Türkmenportal” öz okyjylary üçin ýaňy ýakynda awtoulag sürüjileri üçin niýetlenip taýýarlanan “P.Ý.G.G. jerime töleg” atly ykjam programma üpjünçiligi barada giňişleýin gürrüň bermegi makul bildi.
P.Ý.G.G. jerime töleg programmasy näme?
Ýol hereketinde goýberilen ýalňyşlyklar sebäpli polisiýanyň ýol gözegçiligi gullugy tarapyndan sürüjilere ýazylan jerimeleriň töleglerini internet arkaly hakyky wagt tertibinde (“online” görnüşde) tölemek mümkinçiligini döretmek.
Programmany nädip gurnamaly?
Programma “akylly” ykjam telefonlar üçin niýetlenip, ony “Google play”-dan internet arkaly alyp gurnap bolýar. Apple enjamlary üçin IOS operasion ulgamyna niýetlenen programmasy bolsa iň ýakyn wagtda “Appstore” goýular.
Hakyky wagt tertibinde töleg geçirmek mümkinçiligi;
Töleg kassalaryna baryp nobata durmak üçin sarp edilýän wagtyň tygşytlanmagy;
Tiz, ygtybarly we amatly.
Jerime boýunça tölenen tölegiň geçendigi nädip tassyklanýar?
Töleg geçirilenden soň sürüjiniň telefon belgisine ýörite SMS habary gelýär. Şol SMS habary PÝGG-niň işgärine görkezilýär.
Goşmaça sorag ýüze çyksa, PÝGG-niň işgäri öz aragatnaşyk ulgamy arkaly töleg barada maglumaty anyklap bilýär.
Programma arkaly töleg etmek üçin nämeler zerur?
“Akylly” ykjam enjamy (smartfon, planşet) we onuň internete birikdirilen bolmagy;
“Altyn asyr” bank kartynyň maglumatlary;
“Altyn asyr” bank kartynyň CVC kody;
“Altyn asyr” bank kartyna SMS habar hyzmatynyň birikdirilen bolmagy.
Programmadan peýdalanmak boýunça gözükdiriji.
Programma açylan badyna telefon belgi soralýar. Bu setire telefon belgiňizi ýazyp, “Dowam” düwmesini basyň. Görkezen telefon belgiňize SMS habary arkaly programma girmek üçin bir gezeklik açarsözi iberilýär.
Soňra “Açar söz” atly penjire açylýar. Bu penjirede telefon belgiňize iberilen açarsözi ýazyp, “Tassykla” düwmesini basyň. Yzy ýany esasy sahypa açylýar. Programmanyň interfeýsi ýönekeý, menýulary düşünikli. Esasy sahypa iki menýudan ybarat: “Töleg geçirmek” we “Töleglerim”.
Adyndan belli bolşy ýaly, “Töleglerim” menýusynda tölegleriň taryhy görkezilýär. Menýuda jerimeler boýunça tölenen tölegleriň senesi, mukdary we geçip-geçmändigi barada maglumat görkezilýär. Islendik tölegiň üstüne basmak bilen, jerime boýunça giňişleýin maglumaty alyp bolýar.
“Töleg geçirmek” menýusynyň üsti bilen PÝGG tarapyndan ýazylan jerimeler üçin internet arkaly hakyky wagt tertibinde töleg geçirilýär. Bu menýuda kararyň belgisi, jerime mukdary ýaly zerur setirler doldurylýar. Soňra bank kartynyň maglumatlary we CVC kody girizilýär, şeýlelikde töleg amala aşyrylýar. Az salymdan töleg geçendigi barada maglumat SMS habar arkaly telefon belgiňize gelýär.
Mundan başga-da, programmada “Sazlamalar” düwmesi bar. Bu penjirede ulanyjynyň telefon belgisi, programmanyň wersiýasy görkezilýär we ulgamdan çykmak üçin düwmesi ýerleşdirilen.
“Altyn asyr” bank kartlarynyň CVC koduny bilmek boýunça gözükdirijini öňki wideolarymyzdan öwrenip bilersiňiz.
“P.Ý.G.G. jerime töleg” ykjam programma üpjünçiligi barada taýýarlanylan wideony sypdyrmaň!
«Real Madrid» toparynyň «Çempionlar Ligasynyň» finalyna çykmagy hakynda oýlanmalar.
Ýene-de sanlyja günden, ähli futbol janköýerleriniň sabyrsyzlyk bilen garaşýan, şeýle-de dünýä futbolynyň esasy wakalarynyň biri bolan «Çempionlar Ligasynyň» final oýny geçiriler. Bu final oýnunda bu ýaryşyň ençeme gezek ýeňijileri bolan Ispaniýanyň  «Real Madrid» topary bilen Angliýanyň «Liwerpul» topary duşuşar.
Ýeri gelende bellesek, bu toparlaryň milli çempionatlaryndaky oýunlaryny, şeýle-de ýaryşyň toparçalaýyn we soňra pleý-off duşuşyklaryny synlanyňda, futbol janköýerleriniň köpüsinde bu iki toparyň finala çykjagy babatda hiç hili şübhe döremedik bolsa, oýnuň muşdaklarynyň beýleki bölegini bu hakykat gaty geň galdyrdy. Esasan hem, «Real Madrid» toparynyň yzly-yzyna «PSŽ», «Çelsi», «Mançester Siti» ýaly futbol läheňlerini yzda goýup finala çykmagy akyla sygmajak zat ýaly bolup göründi.
Futbol bilermenleri bu möwsümdäki «Real Madrid» toparyny 9 sany jany bolan, hemişe aýaklaryna düşýän jandara meňzedýärler. Bu aýdylýan zatlaryň hem manysy bar. Çünki ýokarda agzalyp geçilen, «Çempionlar Ligasyny» ýeňmegä dalaş edýän esasy toparlar bilen geçirilen duşuşyklarda «Real Madrid» topary janköýerleriniň finaldan umytlaryny üzmekleri üçin gaty köp esas döretdi. Munuň şeýledigine göz ýetirmek üçin ispan toparynyň bulara garşy geçiren oýunlaryny ýatlamak ýeterlikdir.
Pleý-off duşuşyklarynyň çäklerinde toparyň ilkinji garşydaşy Fransiýanyň «PSŽ» topary boldy. «Çempionlar Ligasynyň» soňky 5 geçirilişiniň çäklerinde bu toparlar jemi dört gezek duşuşdy. Bu oýunlaryň ählisi barlyşyksyz göreşde we iki tarapdan garşydaş derwezelere jemi 14 pökginiň geçirilmegi bilen geçdi. Şunuň bilen Fransiýada geçen birinji oýunda «PSŽ» topary oýnuň iki ýarymynyň dowamynda garşydaşyndan köp derejede üstün oýnap öz ýeňişini baýram etdi. Indi bolsa Ispaniýada geçen oýny ýatlalyň, oýnuň birinji ýarymyndan soň 1:0 hasap bilen  öňdeligi eýeleýän fransuz toparynyň ýeňmegine hiç zat päsgel berip bilmejek ýalydy. Emma duşuşygyň tamamlanmagyna 30 minut galanda ispan topary diňe bir hasaby deňlemek bilen däl, eýsem bary-ýogy 3 minudyň dowamynda garşydaşyň derwezesine 2 pökgini geçirip «PSŽ» toparynyň  janköýerleriniň final babatdaky umytlaryny üzmegi başardy.
«Ýeri, näme bolupdyr? «Real Madrid» toparynyň oýunçylarynyň we baş tälimçisiniň diýeni şol gün şowuna boldy»  diýýäňizmi. Hawa, käwagt her kimede ykbalyň gülüp bakmasy bar, ýöne ol hemişe bolup durmaýar. Belkäm, bu aýdylanlardan baş alyp ispan topary Angliýanyň «Çelsi» toparyna garşy geçiren ikinji duşuşygynda geçen oýnuň şowlulyk däldigini subut etmäge çalyşan bolmagy çemeli. Çünki garşydaşyň meýdançasynda, onda-da «Çelsi» ýaly ezber topary 3:1 hasabynda ýeňmek, her kimiň başarjak zady däl.
Ýöne şeýle-de bolsa, ispan toparyna bu möwsümde az-kem bolsada şowlulygyň ýar bolýandygyny Ispaniýada geçirilen jogap duşuşygy görkezdi. «Çelsi» topary duşuşygyň 79-njy minudyna çenli, geçen oýunda gazanan üstünliginiň täsirinden entek çykmadyk garşydaşynyň derwezesine jogapsyz 3 pökgini geçirmek bilen iki oýunyň netijesi boýunça 4:3 hasap bilen öňe çykmaga başardy.
«Çelsi» toparyna özi üçin amatly hasaby oýun tamamlanýança saklamak bilen ýeňşini baýram edäýmek galdy. Emma ykbal şol gün «Çelsiniň» tarapynda däldi. Duşuşygyň esasy wagtynyň tamamlanmagyna 10 minut galanda we emin tarapyndan goşulan goşmaça wagtyň 6-njy minudynda «Real Madrid» topary Rodrigonyň we Benzemanyň yhlaslary bilen geçirilen pökgileriň hasabyna soňky pursatda ýaryşyň indiki tapgyryna çykmagy başardy. Şunuň ýaly soňky minutlara çenli dartgynly ýagdaýda geçen duşuşyk indi bolmajak ýalydy.
Emma ykbalyň öz etsem-goýsamy bar diýilşi ýaly, «Real Madrid» toparynyň meýdançada görkezen edermenlikleri bu oýunlar bilen çäklenmedi. Ispan toparyna ýarym finalda bilermenler tarapyndan 2022-nji ýylda iň güýçli topar diýip agzalýan Angliýanyň Premýer Ligasynyň ýene bir wekili, tanymal Hosep Gwardiolanyň tälimçilik edýän «Mançester Siti» topary garşydaş boldy. Eýýäm bäş möwsümiň dowamynda bu ýaryşyň ýeňijisi bolmaga çalyşýan, emma haýsydyr bir sebäplere görä munuň hötdesinden gelip bilmeýän iňlis topary, indi altynjy gezek berilýän şunuň ýaly mümkinçiligi elden gidirmejek ýalydy. Munuň şeýledigini eýýäm Angliýada geçen duşuşyk görkezdi.
Duşuşygyň, eýýäm 11-nji minudyna çenli garşydaşynyň derwezesine 2 pökgini geçirmegi başaran «Mançester Siti» topary garşydaşyna «Çempionlar Ligasynyň» kubogyny ýokary götermek babatyndaky arzyny beýan etdi. Emma «Real Madrid» hem bu oýunda öz garşydaşyna aňsatlyk bilen ýeňiş gazanmagyna ýol bermedi. Her nämede bolsa, çekeleşikli geçen ikinji ýarymyň dowamynda ispan topary erjellik görkezip geçiren pökgileriniň hasabyna garşydaşynyň yzyndan az-kem ýetmegi başardy we ahyr soňy 4:3 hasabynda ýeňlişe sezewar boldy.
Elbetde bu hasap «Real Madrid» toparyny kanagatlandyran bolmagy çemeli, çünki oýnuň dowamynda «Mançester Siti» ýaly hiç haçan hüşgärligi elden bermeýän topardan iki pökgi tapawut bilen ýeňlip gelýän mahalyň belkide bimöçber şowlulygyň ýa-da toparyň oýunçylarynyň garadan gaýtmazlygynyň netijesinde aratapawudy özüňe amatly bolan ýagdaýa getirmek göräýmäge durmuşy ýagdaý däl-de, soňy mydama, gowulyk bilen gutarýan kinofilmiň ssenariýasy ýalydy. Emma şol gün meýdançada bolup geçen oýun kinofilm däl-de, hakykatdy. Ýöne eýýäm ikinji duşuşyk bu tankytlama hakyndaky köp janköýerleriň we futbol bilermenleriniň pikirini üýtgetdi.
Neneňsi, meýdançada bolup geçýän wakalaryň düýş ýa-da ertekidigine ynanmajak haçanda ispan toparyna duşuşygyň 90-njy minudyna çenli «Mançester Sitiden» ýeňilip, bary-ýogy 2 minudyň dowamynda garşydaşyň derwezesine iki pökgini geçirip, soňam goşmaça berlen wagtyň dowamynda finalyň ykbalyny öz hasabyna çözmek başardan bolsa. Eýsem, soňky netijede munuň nädip şeýle bolýandygyny kim düşündirip biler?
Belki, Realyň ýeňişleri ýöne bir şowlulyk däl, eýsem “Oýun - soňky minuda çenli dowam edýär” diýen ýörelgä eýerýän toparyň düzümindäki Benzema, Modriç ýaly tejribeli, hem-de öňünde uly maksatlary goýýan Rodrigo, Winisius ýaly zehinli futbolçylaryň şeýle-de tanymal tälimçi Karlo Ançellotiniň saýlap alan taktikasynyň miwesidir. Hawa, bu soraga bada-bat jogap tapmak gaty kyn mesele bolup durýar. Emma bir zat bolsa aýan, toparyň bu möwsümdäki «Çempionlar Ligasynyň» täjini almak ugrundaky geçen ýoly, entek-entek janköýerleriň hakydasyndan çykmasa gerek.
«Rysgal» PTB-nyň Internet-banking hyzmatynyň aýratynlyklary.
Türkmenistanda internet hyzmatlarynyň pudagy örän çalt depginde ösýär. Milli ykdysadyýetiň köp pudaklary ýuwaş-ýuwaşdan onlaýn hyzmatlaryny ornaşdyrýarlar – web sahypalaryny açýarlar, söwda platformalaryny döredýärler we öz mobil programmalaryny mahabatlandyrýarlar.
Ýurduň ykdysady, jemgyýetçilik we medeni durmuşynyň ähli ugurlaryny sanlaşdyrmaklyk syýasaty Türkmenistanyň Prezidenti Gurbanguly Berdimuhamedowyň başlangyjy bilen amala aşyrylýar.
Türkmenistanyň Prezidenti  häzirki zaman ykdysady we syýasy giňişligiň bir bölegi bolmaga mümkinçilik berýän ösen IT tehnologiýalaryny özleşdirmegiň möhümdigini birnäçe gezek nygtady.
Döwrebap banklaryň ösüşiniň esasy ugry, sanly tehnologiýalary ulanýan müşderiler bilen özara gatnaşyk gurmak we bu esasda uzakdaky bank hyzmatlaryndan peýdalanmakdyr. Bu, internetiň we ykjam bank işiniň, özara hasaplaşyklaryň elektron serişdeleriniň we beýleki maliýe gurallarynyň ösmegini göz öňünde tutýar.
Bir ýyl mundan ozal, 2019-njy ýylyň 11-nji dekabrynda Döwlet Baştutanynyň progressiw syýasatyny durmuşa geçirip, «Rysgal» paýdarlar täjirçilik banky  Türkmenistanda ilkinji bolup internet bank ulgamyny girizdi. Bank müşderileri üçin ýokary tehnologiýaly, innowasiýa önümlerini tapgyrlaýyn ornaşdyrmaklygy amala aşyrýar. Öňdebaryjy tehnologiki çözgütlere bil baglaýan we mundan beýläk-de kämilleşmeklik, global ösüş tendensiýalaryna çalt uýgunlaşmaklyk ukybyna eýe boljak innowasion hyzmatlar ulgamy yzygiderli döredilýär.
Internet bankynyň peýdaly taraplary.
«Rysgal» paýdarlar täjirçilik bankynyň internet bank işi ählumumy bolup, şahsyýetler, kärhanalar we guramalar üçin elýeterlidir. Bu hyzmatyň kömegi esasynda täjirçilik we maliýe işleri üçin ägirt uly mümkinçilikler birnäçe görkezijilerde inkär edip bolmajak artykmaçlyklar bilen açylýar.
Internet bank işiniň artykmaçlyklary barada aýtsak, ilki bilen amatlylygyny bellemelidiris. Internet bank işi, banka baryp görmek zerurlygyny iň az derejede azaltmaga we onda uzak wagtlap bolmaga mümkinçilik berýär.
Internet bank işi, öýüňizden ýa-da iş ýeriňizden çykman, hasaplaryňyzdaky we bank kartlaryňyzdaky serişdeleriň hereketini yzarlamaga, ähli töleg resminamalaryny gaýtadan işlemegiň ähli basgançaklaryna gözegçilik etmäge, karzlar, hasaplar we bank kartlary barada maglumat almaga, şeýle hem bankyň içinde we daşynda bir hasapdan beýleki hasaba pul geçirimlerini amala aşyrmaga mümkinçilik berýär.
Internet bank işiniň ikinji artykmaçlygy, ilki bilen wagty tygşytlamakdyr. Tölegler babatda onlaýn manipulýasiýa, oflaýn amallardan tapawutlylykda 3-5 minut töweregi wagt alýar, şular ýaly hereketler oflaýn amallarda iki-üç sagat dowam edýärdi. Mundan başga-da, oflaýn amallar üçin 0,2 göterim komissiýa alynýardy, onlaýn bank işinde komissiýa 0,1 göterime çenli azaldyldy.
Şeýle hem, internet bank işi bilen işleşeniňizde, köp sanly resminamany çap etmegiň zerurlygy ýok. Mundan başga hem, bu hyzmaty birikdiren bank müşderileriniň pikiriçe, internet bank ulgamy ozal bank amallary bilen meşgullanmadyklar tarapyndan düşünmek üçin has elýeterlidir. Şeýlelikde, internet bank işiniň üçünji artykmaçlygy müşderi üçin ýönekeýlikdir.
Doldurmak üçin zerur resminamalaryň sany ululyk tertibi bilen azalýar. Köplenç ministrlikler, gümrük gullugy we beýleki edaralar töleg sargytlarynyň (talonlarynyň, kwitansiýalarynyň) nusgalaryny talap edýärler: müşderi tölegiň bir nusgasyny çap edip, banka ýa-da başga bir gurama iberip biler. «Rysgal» paýdarlar täjirçilik bankynyň ýa-da beýleki guramanyň wekilleri «Rysgal» paýdarlar täjirçilik bankynyň web sahypasyna girip bilerler we her töleg üçin bellenen ýörite salgylanma koduny ulanyp, tölegiň gutarandygyny tassyklap bilerler.
Şeýle hem, tölegiň (şertnama, hasap-faktura) esaslaryny görkezmek talap edilmeýär, ony töleg tertibinde bellemek ýeterlikdir (kadadan çykma: satyn almak-satmak şertnamasynyň mukdary 35 müň manatdan köp bolsa, töleg üçin esas döwlet guramalary üçin zerurdyr).
Internet bank işi, aýlyk haklaryny tölemegiň tertibini mümkin boldugyça ýönekeýleşdirmäge mümkinçilik berýär – telekeçi diňe işgärleriň sanawyny iberýär we ulgamyň özi maglumatlary işleýär.
Internet bank ulgamynda işlemek bilen, amalyň senesini (serişdeleri fiziki taýdan gowşurylan senesini) 10 güne çenli yza süýşürip bilersiňiz. Bu hyzmat, bankyň müşderisi bir ýere birnäçe gün gitmegi meýilleşdirýän we şol bir wagtyň özünde ähli tölegleriň ýok wagtynda edilmegini isleýän bolsa amatly.
Internet bank ulgamy, «şahsy hasaby» girizmeklik we töleg amallaryny tassyklamaklyk üçin bir gezeklik parollary bermeklik bilen müşderilerine maglumatlaryň doly howpsuzlygyny  üpjün edýär. Internet bank ulgamyna birikdirilenden soň, müşderi kompýuterde döredilen logini we paroly alýar, ony alty aýda üýtgetmeli bolýar. Parollar SMS arkaly iberilýär we hiç haçan gaýtalanmaýar.
«Rysgal» paýdarlar täjirçilik bankyndaky internet bank ulgamyna birikmeklik üçin müşderi, bankyň web sahypasynda çap edilen «Rysgal» paýdarlar täjirçilik bankynda «Hukuk guramalary we aýry-aýry telekeçiler üçin uzakdaky bank hyzmatlary düzgüni» bilen tanyşýar we bellenen formanyň arzasyny doldurýar. Ondan soň, müşderi  pasport, çap edilen arza we «Altyn Asyr» kompaniýasynyň telekeçiniň ýa-da aýry-aýry telekeçiniň (korporatiw belginiň) adynda mobil telefon belgisiniň bolmagy baradaky şertnamasynyň göçürmesi bilen internet bank hyzmatyny birikdirmegiň tertibi bolan hukuk bölümine gelýär. Resminamalara gol çeken badyna müşderä login we parol bilen «şahsy hasap» paýlanýar.
Häzirki wagtda «Rysgal» paýdarlar täjirçilik banky Türkmenistanda. müşderilere internet  hyzmatlaryny hödürleýän ilkinji we ýeke-täk bankdyr. Geçen ýylyň dekabrynda, bu täzeligi girizip, bankyň ýolbaşçylary bankyň içindäki ähli tölegleriň 90 göterimini bir ýylyň içinde onlaýn formata geçirmegi meýilleşdirdiler.
Birinji ýylyň netijelerini jemläp, ynam bilen belläp bolar: meýilnama ýerine ýetirildi we Türkmenistandaky ähli amallaryň 90 göterimi bankyň müşderileri tarapyndan internet banky arkaly amala aşyrylýar.
Şeýle hem, «Rysgal» paýdarlar täjirçilik banky Türkmenistanyň banklarynyň arasynda ilkinji gezek müşderiler bilen şertnama baglaşylanda köpçülige hödürlenýän teklibi – şertnamanyň ähli şertlerini öz içine alýan, näbelli adamlar topary bilen baglaşylan geleşigi baglaşmaklyk teklibi ulanmaklyk barada buýruk çykardy. Mümkin bolan müşderi teklibiň şertlerini kabul etse, bankyň teklibi bilen ylalaşygy tassyklaýan ýörite sowalnamany (anketany) doldurýar.
Müşderileri internet bank ýörelgeleri bilen tanyşdyrmaklyk üçin bankyň ýolbaşçylary ilki bilen «bank sowatlylygy kurslaryny» gurady, ýöne indi bu okuw Rysgal PTB-niň resmi web sahypasynda görüp boljak wideo sapaklary görnüşine geçdi.
«Rysgal» paýdarlar täjirçilik bankynyň uzakdaky müşderi hyzmat ulgamy üçin, şäherlerde-de, kiçi obalarda-da, oba ýerlerinde-de bank bilen hyzmatdaşlyga giň sebitleýin ilatyň we telekeçiligiň köpelmegini özüne çekmek üçin mümkinçilikler bar.
Gelejekde internet bank hyzmatlaryndaky beýleki kategoriýalara müşderileri goşmaça çekmek meýilleşdirilýär: pensionerler, talyplar, oba hojalygy kärendeçileri we başgalar.
“Salkyn otag” kärhanasyna ýüz tutmak üçin bäş sebäp.
Häzirki wagtda günüň islendik wagtynda, töweregimizdäki gündelik durmuş predmetleri satyn alnan wagtynda esasy alada saglyk we rahatlyk bolup durýar. Bularyň ählisine – biziň durmuşymyzyň rahatlygy üçin döredilen we biziň saglygymyza oňyn täsir edýän predmetler degişlidir. Otagdaky ýaramaz mikroklimat keselleriň döremegine, adam saglygynyň erbetleşmegine we beýleki oňaýsyz alamatlaryň döremegine getirip bilýär. Mälim bolşy ýaly, ber bir adam rahatlygy isleýär, hut şonuň üçin olar öz ýaşaýyş jaýlaryny, iş otaglaryny ýokary hilli klimat tehnikalary bilen üpjün etmäge çemeleşýärler.
Eýsem, size rahat, aýratyn hem, siziň bedeniňiz üçin, sagdynlyk taýdan amatly bolan klimat şertlerini siziň öýleriňizde, ofisleriňizde we senagat kärhanalarynda döwrebap tehnologiýalary ulanyp, döretmäge kömek etjek ygtybar kärhanany nädip saýlamaly?
“Salkyn otag” HK eýýäm 9 ýyldan bäri ýelejiretme we klimat ulgamyny işläp düzmek we gurnamak pudagy boýunça öz hyzmatlaryny üstünlikli hödürläp gelýär.  Kärhana häzirki wagtda “Gazprom”, BMG, Ukrainanyň Türkmenistandaky Ilçihanasyna, Belorussiýanyň Türkmenistandaky Ilçihanasyna, Russiýa Federasiýasynyň Türkmenistandaky Ilçihanasyna we şuňa meňzeş edaralara özüni tanatmagy başardy. “Heat Cold” hususy kärhanasynyň esasy jähtleri – öňde baryjy tehnologiýalary ulanmak, iň ýokary hil, şeýle-de her bir ýagdaýa aýratyn çemeleşme bolup durýar.
Hyzmat edilende iň ynamly üpjün edijiler tarapyndan hödürlenýän we dünýäniň ekologiýa we hil standartlaryna laýyk gelýän materiallar ulanylýar. Ýerine ýetirilýän işleriň ýokary hilliligi otag sowadyjylary onuň işleýiş netijeliligini peseltmezden we goşmaça çykdajy döretmezden uzak wagtlap ulanmagyny üpjün edýär.
“Heat Cold” kärhanasy özüniň gurnan enjamlaryna bolan 12 aý we ondan hem artyk kepillik berýär. Hyzmat gullugy gurnalan enjamyň kepillik wagtyndaky we kepillik möhletinden soňraky hyzmatlary öz boýnuna alýar.
Tejribeli ökde hünärmenleri saýlamaklyga aýratyn çemeleşme islendik derejedäki meseläniň çözülmegini üpjün edip bilýär. Kärhananyň işgärleri,  tejribesi ýokary bolan we öz tejribesini hemişe artdyrmak bilen bolýan hünärmenlerden ybarat.
Her bir müşderä aýratyn çemeleşme we olaryň isleglerini kanagatlandyrmak, kärhananyň naýbaşy aýratynlygynyň biridir.
Harytlaryň we hyzmatlaryň bahasy hemişe üýtgeýän ýagdaýda, munuň sebäbi bazaryň islegini kanagatlandyrýan bahalaryň elýeterlilik derejesini saklamakdyr. “Heat Cold” kärhanasynyň marketing bölümi möwsümleýin arzanladyşlary we aksiýalary yzygiderli geçirip durýar, bu ýagdaý dünýä brend harytlaryny amatly bahalardan satyn almaklyga şert döredýär. Şeýlelik bilen, “Heat Cold” kärhanasyny saýlamak bilen, siz öýleriňizde amatly bahadan ýokary derejedäki hyzmata we ideal rahatlyga eýe bolýarsyňyz.
Sargytlary kabul etmek we işleriň ýerine ýetirilişi tertipnama we ýerine ýetiriliş möhletine berk esaslanyp sazlaşykly we tiz alnyp barylýar.
“Salkyn otag” hususy kärhanasy Türkmenistanyň bazarlaryna “Gree”, “Elektrolux”, “Carrier”, “Zanussi”, “Ballu” ýaly meşhur brendleriň otag sowadyjylaryny satuwa çykarýar. Şu salgy arkaly, siz kondisionerleriň görnüşleri we häsiýetleri, şeýle-de olaryň bahalary bilen tanyşyp bilersiňiz.
“SEN GARRAMA EJEJAN...” aýdymyň goşgusynyň döreýşiniň taryhy barada.
Suratda: Çepde - Myrat Ömür, sagda onuň şahyr dosty Italmaz Akmyradow.
Hemmelere ýürege ýakynlygy bilen, sada, akgynly, şirin sazy bilen belli bolan “Sen garrama ejejan” aýdymyny bilmeýän ýok bolsa gerek. Çünki häzire çenli halk arasynda, toý-baýramlarda aýdylyp, halkyň ýürek senasyna öwrülen bu aýdym ençeme ýyllardan bäri göwünleri heýjana salmagyny dowam edýär. Onuň başyny aýtsaň aýdymy ýüzugra dowam edip biljek adamyň juda köpdügi ikuçsyzdyr. Bu bolsa ýürekden çykan eseriň ýürege barýandygynyň aýdyň mysaly. Aýdymyň goşgusynyň döreýşiniň özboluşly taryhy bar.
Sen garrama, ejejan.
Sen garrama, ejejan.
Sen garrama, ejejan.
Garşylasyn goja dag.
Sen garrama, ejejan.
Dillermize sena sen.
Sen garrama, ejejan.
Şahyryň bu aýdymy 1993-nji ýylda bagşy Baýramgeldi Gutlyýewiň saz ýazmagy we ilkinji bolup ýerine ýetirmeginde aýdyma öwrülip, hali häzire çenli telewideniýede, radioda ýaňlanyp gelýär. Ylhamdan dörän ylham perzentleri diňe bir adamlara ruhy lezzet bermän, eýsem, ylham paýlaýan ajaýyp eserdir.
Goşgynyň aýdymyny Şahydursun Garajaýewanyň ýerine ýetirmeginde şu ýerden diňläp bilersiňiz.
«Tagtlaryň oýny(Игра престолов)» serialynyň surata düşürilen 5 ýurdy.
Aprel aýynda «Tagtlylaryň oýny» serialynyň köp garaşdyran bäşinji möwsümi teleekeranlara çykdy. Elbetde, Gara köşgüň, Şa gämi duralgasynyň, Winterfell galasynyň we Aždarhanyň daşynyň gaýtalanmajak ajaýyplyklarynyň geografik kartalarda ýokdygyna biz örän oňat düşünýäris. Şeýle-de bolsa, ol ýerlere baryp bolýar. Redigo Ýedi şalygyň tebigatyny nireden gözlemelidigini gürrüň berýär.
Beýik Britaniýa, has anygy onuň bir welaýaty — Demirgazyk Iordaniýa «Tagtlaryň oýnunyň» surata düşürilen esasy ýeri boldy. Onlarça galaly, epik plýažly, gaýaly hem çemenzarlykly dumanly Irland tebigaty söweşler, urug dawalary, kowgular we dabaraly toý-tomaşalar üçin tüýs jüpüne düşen ýere öwrüldi. Belfastyň golaýyndaky hut şol ýerde Starklaryň dogduk mesgen-mekany bolan Winterfell galasynyň ornuny tutan ýeri tapyldy. Ol XVIII asyra degişli Uardyň Köşgi we içki howlusydyr. Mundan başga-da, serialyň ilkinji wakalary surata düşürmek işleri Şotlandiýanyň, hakykatdan-da, Winterfelli ýatladyp duran Doun köşgünde alnyp baryldy. Morn daglarynda dotrakiý şäheri BaecDotragyň tebigaty, onuň golaýyndaky gözel tabigatly Tollimor seýil bagynda bolsa demirgazyk tokaýlyklaryna degişli birgiden sahnalar (mysal üçin, Jon Snou bilen RobbStorkyň tokaýda gurt çagalaryny tapyşlary ýaly) surata düşürildi. Daunhill plýažynda döredijilik topary Aždarhanyň daşynyň ýanynda Ýedileriň ýakylyşyna degişli sahna bezeglerini ýerine ýetirseler, Larn şäherçesiniň golaýyndaky Mageramern dag magdanlary köwlüp çykarylýan ýerini bolsa Gara köşgüň «keşbine» girizdiler. Serialdaky Demir adalar bolsa hakykatda Ballintoý aýlagydyr.
“Tagtlaryň oýnunyň” üçünji we dördünji möwsümleri Dubrownikde — onuň Köne şäherinde surata düşürildi. Bu ýer Şa gämi duralgasynyň ornuny tutdy. Orta syrlara degişli köçejiklerde şäherliler bilen bagly, sahnalar surata düşürilse, gelşikli jaýlar baý-begleriň eýwanyna öwrüldi. Şeýle hem Şa köşgi, Lowrenas galasy, Sponsuň köşgi we Minçet diňi özboluşly keşbe girizildi. Lokrum adajygynda döredijilik toparytaslanyp tapylan Kwart şäherini „ýerleşdirdiler“ (bu ýere öz aždarhalary bilen Deýeneriň Targariýan gelýär). Arboretum Tresteno bag-bakjalygy bolsa Şa gämi duralgasynyň barjamly adamlarynyň gezim edýän ýerine öwrüldi.
Maltanyň ululygy boýunça ikinji adasy bolan Gozo kinoçylar tarapyndan Daýeneris Targariýen bilen drakiýleriň goşun serkerdesi khalaDrogonyň toýunyň geçirilýän ýeri hökmünde saýlanylyp alyndy. Bu dabaralar üçin belli Lazur penjiresini — deňziň üstünde howalanyp duran dag arkasyndan peýdalanmazlyk asla mümkin däldi. Ýöne surata düşüriş işleri bu ýeriniň ajaýyp tebigatynyň ekoulgamyna düýpli zelel ýetirdi. Şonuň üçinem, myş-myşlara görä, ýurduň hökümeti kinonyň döredijilik toparyndan garasyny saýlamagy talap edipdir (şu sebäbe görä, soňky möwsümler Maltada däl-de, Horwatiýada surata düşürildi).
Serialyň ilkinji wakalarynda Gozodan başga-da Mdina  we  Walettanyň köne deňli galalaryny, egrem-bugram köçelerini synlamak bolýar. Bu şäherler göýä diýersiň, köp asyr mundan ozal doňdurylyp goýlan ýaly, olar — taryhy filmleri surata düşürmek diýseň amatly. „Tagtlaryň oýny“ bu ýerde alnan filmleriň üstüni ýetirdi. Olaryň arasynda „Gladiator“, “Troýa”, “Da Winçiniň kody”, “Odisseý”, “Ýuliý Sezar” we beýlekiler surata düşürildi.
Müňýyllyk buzlyklary bolan ýurtda Westerosyň demirgazyk çeti adamlary akmeňiz pyýadalardan goraýan Beýik diwaryň aňyrsynda ýerleşýän ýeri üçin saýlanylyp alyndy. Gijeki gorag we wagşyýanalara garşy çaknyşyklar bilen bagly sahnalar ägirt uly Watnaýýokýudl milli seýilgähinde surata düşürildi. Ol özüniň wulkanly kölleri, 800 metrlik buzluklary we özge planetadan diýdirýän gözel ýerleri bilen bellidir. Snaýfedlsýýokýudl wulkanynyň ýowuz görnüşi, Igritt bilen Jon Snouyň duşuşygynyň guralýan ýeri — Groutagýan gowagy hem serialda görkezilýär. Iki müň ýyl mundan ozal dörän Miwatn köli hem surata düşürilen esasy ýerleriň biri boldy. Çemeçil island syýahatçylyk firmalary eýýäm «serialyň gahrymanlarynyň yzlary bilen» atly syýahatçylyk tapgyrlaryny gurap, gazanç etmegiň kül-külüne düşdüler.
Deýeneris Targariýeniň goşun gözleginde barýan gul satýan söwdagärleriň aýlagy hakykatda Marokkanyň Essuweýrasydyr (bu ýerde ýüzýyllyklardan öň, hakykatdan-da, gul bazary bolupdyr). Özboluşly galasy bolan balykçylaryň şäherçesi Astapor şäheriniň prototipi boldy. Ol ýerde Deýeneris Birkemsizler diýlip atlandyrylýan söweşijileri edinýär. Käbir sahnalar Atlasyň dag eteklerindäki Warzazat diýen ýerde surata düşürildi. Bu ýerleriniň gözellikleri, baryp öňräkden bäri golliwudly režissýorlaryň göwnünden turup gelýär. Şäherçäniň töwereklerinde «Gladiator», «Aleksandr», «Persiýanyň şazadasy» atly belli filmleri üçin-de bezeg görnüşleri goýlupdy. Ýöne şu jelegaýlardaky iň üýtgeşik gurluşyk diňleri alyslardan howalanyp görünýän berberleriň Aýt-Ben-Haddu şäheridir. Ýüzýyllyklar mundan ozal şäher berberlere gaçybatalga bolup hyzmat eden bolsa, indi amerikaly režissýorlaryň taryhy filmleri surata düşürmek üçin eý görýän ýerine öwrüldi.
«Talyp tölegi» hyzmaty.
Sanly ykdysadyýete geçmek, raýatlarymyz üçin sanly hyzmatlary hödürlemek, bar bolan hyzmatlary has-da kämilleşdirmek boýunça ýurdumyzyň edaradyr-kärhanalary tarapyndan uly işler alnyp barylýar.
Şeýle hyzmatlaryň biri hem, “Halkbank” döwlet täjirçilik banky tarapyndan ýurdumyzyň raýatlary üçin hödürlenen “Talyp tölegi” atly täze sanly hyzmaty.
“Talyp tölegi” hyzmaty näme?
Bu hyzmat arkaly ýurdumyzyň ýokary we ýörite orta okuw jaýlarynda tölegli esasda okaýan talyplaryň okuw töleglerini internet arkaly hakyky wagt tertibinde (“onlaýn” usulda) amala aşyryp bolýar.
“Talyp tölegi” hyzmaty kimler üçin niýetlenen?
Tölegli esasda okaýan ýokary we ýörite orta okuw jaýlarynyň talyplary üçin.
“Talyp tölegi” hyzmatyndan nädip peýdalanyp bolar?
Talyplar öz okaýan bilim jaýynyň okuw bölümine ýüz tutup, bank tarapyndan berlen ulgama giriş üçin belgini (“login”) alyp bilerler. Belginiň kömegi bilen “Talyp tölegi” ulgamyna girip, okuw üçin tölegi geçirip bolýar.
Ulgama “Halkbank” döwlet täjirçilik bankynyň resmi web saýtynyň üsti bilen ýa-da “Talyp tölegi” atly ykjam (mobil) programma üpjünçiligi arkaly girmek bolar.
Okuw tölegi üçin zerur bolan bank karty talybyň özünde bolmadyk ýagdaýynda, başga biriniň kartyny ulanmak bolarmy?
Özara ylalaşyk esasynda bolar. Tölegi islendik adamyň bank kartyndan geçirmek mümkin. Mysal üçin, talybyň ene-atasynyň, dogan-garyndaşynyň, dostunyň karty.
“Talyp tölegi” hyzmaty töleglimi?
Ýok, bu hyzmat tölegsiz. Şeýle hem, töleg geçirilende hyzmat üçin komissiýa tölegleri alynmaýar.
“SMS habar” hyzmatynyň birikdirilen bolmagy we CVC kodunyň bolmagy.
Bu hyzmat arkaly tölegiň geçendigi barada tassyknamany nädip almaly?
Töleg geçen ýagdaýynda ýokary okuw jaýyna awtomatiki usulda habar berilýär hem-de ulgamyň içinde töleg geçendigi barada resminamalary çap etmek mümkinçiligi döredilen.
“Altyn asyr” bank kartlaryna SMS hyzmatyny birikdirmek we CVC koduny bilmek boýunça gözükdirmeleri https://turkmenportal.com saýtymyzyň “Makalalar” bölüminden tapyp okap bilersiňiz.
“Talyp tölegi” – talyplaryň hyzmatynda.
- Myrat, “Talyp tölegi” hyzmatynyň hyzmatlaryň beýleki görnüşlerinden tapawudy nämede?
- Bank hyzmatlarynyň içinde, aýratyn hem şahsy zerurlyklar üçin ulanylýan bank kartlary arkaly geçirilýän nagt däl hasaplaşyklara aýratyn orun degişlidir. Häzirki  wagtda Türkmenistanyň “Halkbank” döwlet täjirçilik bankynda nagt däl hasaplaşyklar boýunça hyzmatlaryň dürli görnüşleri müşderilere yzygiderli hödürlenilýär. Şeýle hyzmatlaryň biri-de, “Talyp tölegi” hyzmatydyr. Sentýabr aýynda açylan bu hyzmatyň esasy maksady tölegli esasda okaýan talyplar üçin ýeňillikli şertleri döretmekden, töleg geçirmekde ýüze çykyp biljek bökdençlikleri aradan aýyrmakdan ybaratdyr.
- Meselem, nähili bökdençlikler aradan aýrylar we nähili ýeňillikli şertleri bar?
- Ilki bilen bellemeli zat, töleg nagt geçirilende bankomatdan ýygym tölap nagt pul almaly bolýar. Soňra banka baryp, nobata durup ýene-de ýygym tölemeli. Emma tölegler internet arkaly tölenen ýagdaýynda, hiç-hili ýygym tölenilmeýär. Nagt hasaplaşyk bilen nagt däl hasaplaşygyň esasy aýratynlyklary şu hili şertlerde ýüze çykýar. Aýdaly, talyp okuw tölegi üçin bankyň iş wagtynda banka barmaga mümkinçilik tapmaýar we tölegi gyssagly geçirmek zerurlugy ýüze çykýar. Ine, şeýle ýagdaýda “Talyp tölegi” hyzmaty kömek edip bilýär. Başgaça aýtsak, şu hyzmatyň nagt hasaplaşykdan tapawudy tölegi islän wagtyň, nobata durmazdan, göni wagt tertibinde (online usul arkaly) geçirip bolýanlygy.
- Talyplar bilen nähili işleşýäňiz? Olar hyzmatdan peýdalanmak üçin ilki bilen banka ýüz tutmaly bolýarlarmy?
- Şu meseläni her ýokary okuw mekdebiniň özi kesgitleýär. Bank tarapyndan häzirki döwre çenli ýurdumyzyň tölegli esasda bilim berýän ýokary okuw mekdepleri bilen degişli şertnamalar baglaşyldy. Şonuň esasynda bolsa, talyplaryň okuw tölegini bökdençsiz geçirmekleri üçin olaryň her birine ýokary okuw mekdepleri tarapyndan birnäçe sandan ybarat bolan howpsuzlyk belgileri, ýagny login we açar sözleri paýlanyldy.
- Talyp tölegini nähili tertipde geçirmelli?
- Ilki bilen talyp “Halkbankyň” https://halkbank.gov.tm  saýtyna geçmeli ýa-da Google Play-den öz ykjam telefonyna "Talyp tölegi“ goşundysyny ýüklemeli. Soňra özüne berilen login we açar sözüni girizip, öz şahsy otagyna girmeli we töleg geçirmeli. Tölegiň üstünlikli geçirilendigi baradaky habar talyba SMS arkaly habar berilýär. Munuň üçin töleg geçirilýän bank kartyna SMS hyzmaty birikdirilen bolmaly.
- “Türkmenportalyň” okyjylaryndan şeýle sowallar gelip gowuşdy: Özünde şahsy “Altyn asyr” bank karty bolmadyk talyp tölegini nädip geçirmeli? Ýyllyk tölegi böleklere bölüp töläp bolarmy? Tölegiň tölenendigi barada degişli resminama nähili usulda düzgünleşdirilýär?
- Her bir müşderide döräp biläýjek şu we beýleki sowallaryň ählisi hyzmatyň taslamasy işlenip düzülende degişli hünärmenler tarapyndan doly öwrenildi. Şoňa laýyklykda, özünde bank karty bolmadyk talyp iki tarapyň özara ylalaşygy esasynda islendik adamyň aýlyk kartyndan töleg geçirip bilýär. Ýyllyk töleg möçberini bolsa degişli döwre çenli islendik mukdarda tölemek mümkinçiligi döredildi. Talybyň töleg geçirendigi baradaky degişli resminama her ýokary okuw mekdebine awtomatik usulda habar berilýär, şeýle-de zerurlyga görä degişli resminamany çap etmek şertleri hem ýola goýuldy.
- Talyplarymyza düşnükli bolmagy üçin, tölegleri bankyň saýty arkaly tölemegiň usuly barada gürrüň berseňiz?
- Ýokarda belläp geçişimiz ýaly, tölegler bankyň saýty, şeýle-de telefon goşundysy arkaly kabul edilýär. Bu ýerde hereketler örän aňsat we tiz ýerine ýetirilýär. Saýt arkaly töleg üçin saýtyň baş sahypasynda «Onlaýn-tölegler» düwmesine basyp, «Talyp tölegi» hyzmatyny saýlamaly. Açylan penjirä login we açar sözi girizmeli we şahsy otaga girmeli. Soňra töleg geçirmek üçin kartyň rekwizitlerini, ýagny kartyň belgisini, möhletini, karty saklaýjynyň adyny we familiýasyny, şeýle-de kartyň arka tarapynda ýerleşdirilen CVC kody we tölegiň mukdaryny girizmeli. Eger-de bank kartynda CVC kody ýazylmadyk bolsa, ony islendik bankomatdan ýa-da siziň hyzmat edýän bankyňyza ýüz tutup alyp bilersiňiz.
- Tölegleri ykjam telefondaky goşundy arkaly tölemegiň mümkinçilikleri we artykmaçlyklary nämeden ybarat?
- Ýakynda döredilen goşundy hyzmaty hem tölegi tiz usulda geçirmäge mümkinçilik berýär. Gysgaça aýdanymyzda, bu programma talyplara okuw tölegini internet arkaly göni wagt tertibinde tölemek mümkinçiligini bermekden hem-de ondan daşary häzirkizaman tehnologiýalary ulanmak ýaly milli ýörelgeleri durmuşa geçirmekligi üpjün etmeklikden ybaratdyr. Şeýle-de, bu programmanyň döredilmeginiň esasy maksady  ýurdumyzda “Altyn asyr” bank kart ulgamynyň giňelmegi bilen talyplara okuw töleglerini nagt däl görnüşde geçirmekde ýeňillikli şertleri döretmek bilen baglydyr. Programmanyň interfeýsi häzirki wagtda ulanylýan ähli enjamlara (kompýuter, planşet we ykjam telefon) görä niýetlenip taýýarlanyldy.
- Myrat, wagt tapyp, sowallarymyza jogap bereniňiz üçin size “Türkmenportal” habarlar portalynyň adyndan sagbolsun aýdýarys! Işiňiz ugruna bolsun!
«Ter önüm» — altyn nyşanyň eýesi.
29 — 30-njy maýda Hindistanyň Bombeý şäherinde «Mangolar, möwsümleýin miweler we gök önümler» atly forum geçirildi. Hindistanyň Söwda we senagat döwlet ministrligi, Söwda-senagat döwlet federasi- ýasy (FICCI), Oba hojalyk we gaýtadan işlenen azyk önümleriniň eksportyny ösdürmek müdirligi (APE­DA) tarapyndan guralan foruma dünýäniň 35 döwletinden 80-den gowrak kompaniýa gatnaşdy. Olaryň hatarynda ýurdumyzdan «Ter önüm» hojalyk jemgyýeti hem bar. Ol forumyň baş baýragyna — altyn nyşanyna mynasyp boldy. şular dogrusynda «Ter önüm» hojalyk jemgyýetiniň esaslandyryjysy Döwletgeldi BALLY­ÝEW bilen söhbetdeşligi okyjylara ýetirýäris.
— Döwletgeldi aga, mynasyp bolan baýragyňyz, Hindistana saparyňyzyň şowly bolmagy bilen gutlaýarys!
— Sag boluň! Bu sylag hormatly Prezidentimiziň türkmen telekeçilerine, olaryň halkara işewür hyzmatdaşlygy ösdürmeklerine döredýän şertleriniň miwesidir. «Ter önüm» hojalyk jemgyýeti şu ýylyň 6 — 8-nji fewralynda Berliniň sergi zalynda «Fruit Logistica» halkara forumyna 4-nji gezek gatnaşdy. Oňa gök önümleriň, miweleriň tohumçylygyndan başlap, hasyl almaga, ony gaýtadan işlemäge, taýýar önümi ýerlemäge çenli ähli basgançaklar boýunça işleýän işewürler, kompaniýalar gatnaşýarlar. Forumda biziň önümlerimize uly gyzyklanma bildirilip, Bombeýde geçiriljek forumada çakylyk gowşurdylar. «Mangolar, möwsümleýin miweler we gök önümler» atly forum indi 3-nji gezek geçirilýär. Onuň çäginde tejribe alyşmak, hyzmatdaşlar bilen gepleşikleri geçirmek üçin giň mümkinçilikler döredildi. Biz forumdaky bölümimizi, çykyşlarymyzy içerki bazara, hindi halkynyň isleglerine laýyklykda taýýarladyk, hyzmatdaşlygy ösdürmek barada teklipleri berdik. Getiren anyk maglumatlarymyz, seljermelerimiz, iş usulymyz, aýratyn-da, ekologiýa taýdan arassa, ýokary hilli önümlerimiz olarda uly gyzyklanma döretdi. Şonuň üçin bolsa gerek, «Ter önümi» forumyň altyn nyşanyna mynasyp gördüler.
— Hojalyk jemgyýetiňiziň işi, aýratynlyklary barada-da gürrüň beräý­seňiz!
— 2016-njy ýylda «Ter önüm» hojalyk jemgyýetiniň düýbi tutuldy. Ol 2017-nji ýyldan doly güýjünde işläp başlady. «Ter, di­ňe ter!» diýen şygary öňe sürýän kärhanamyzda ýerli daýhanlardan, daşary ýurt önüm öndürijilerinden alnan gök we bakja önümleri, miweler arassalanyp, hili boýunça saýlanylýar hem-de iň gowulary müşderilere ýetirilýär. Bu ugurda daýhanlaryň 300-den gowragy bilen işleşýäris. Müşderilerimiziň sany 500-den geçýär. Esasan, paýtagtymyzdaky myhmanhanalar, toý mekanlary, söwda we dynç alyş merkezleri, jemgyýetçilik iýmiti kärhanalary bilen ýygy aragatnaşyk saklaýarys. Bu ugurda yhlasly zähmet çekýän 100-e golaý işgärimiz, ýörite ammarymyz hem-de sowadyjy ulaglarymyz gyşyn-ýazyn halkyň hyzmatynda.
— Hindi işewürlerinde esasy täsir galdyran zatlar näme?
— Olar «Ter önümiň» köpugurlylygyna haýran galdylar. Hojalyk jemgyýetimiz dünýäde hem gök önümleriň, hem miweleriň, şeýlede, bakja önümleriniň üpjünçiligi bilen meşgullanýan seýrek kompaniýalaryň hatarynda. Daşary ýurtlardakylaryň aglabasy olaryň haýsydyr birine ýöriteleşendir. «Ter önüm» ýaly köpugurly kärhanany birinji gezek görýäris — diýip, «Aşgabat — 2017-ä» gatnaşan hyzmatdaşlarymyz hem belläpdiler. Biz sitrus miwelerini, ekzotik miweleri hem getirýäris. Geljekde müşderilerimizi däneliler we kösükliler bilen üpjün etmegi hem göz öňünde tutýarys. Ýeri gelende bellesek, häzir mäşiň kombaýnda ormaga amatly dik ösýän sortunyň tohumlaryny getirdik.
— Üstünligiňiziň syrynyň bir ujuny aýan edip bolmazmy?
— Üstünligimiziň üýtgeşik syry ýokmuka diýýärin. Olar başda-da belleýşim ýaly, ýurdumyzda döredilýän şertleriň netijesidir. Oba hojalykçylara, telekeçilere berilýän ýeňillikleriň netijesinde, önümiň özüne düşýän gymmaty daşarky bazarlarda bäsleşige ukyply bolup, eksport etmek üçin hem giň şertleri döredýär. Hormatly Prezidentimiz türkmen telekeçileriniň içerki bazary azyk önümleri bilen bolelin üpjün etmäge mynasyp goşant goşmalydyklaryny belleýär. Şundan ugur alyp, önümleri terligine, elýeterli bahadan halka ýetirmegi maksat edinýäris. Şu ýerde aýratyn nygtajak zadym, içerki hem-de daşarky bazarlardaky bahalaryň hasabatyny ýöredip, olary yzygiderli seljerýäris. Gök önümleri, miweleri eksport, import edýän döwletler baradaky maglumatlar, hasyl möwsümleri we beýlekiler öwrenilýär. Aýdylyşy ýaly, maglumatlary bilmek, dünýäni, işiň gözüni bilmekdir.
— Hindistana sapary­ňyzyň dowamynda hyzmatdaşlyk teklipleri boldumy?
— Özara bähbitli teklipler iki tarapda-da boldy. Mälim bolşy ýaly, Hindistanda gyş bolmasa-da, ýagyşlar möwsümi hasyl möwsümi bilen gezekleşýär. Olarda ýagyş möwsümi bizde hasyl ýygnalýan döwre, bizde gyş pasly olarda hasyl alynýan döwre gabat gelýär. Şonuň üçin biz möwsümleýin hyzmatdaşlygy ýola goýmagy teklip etdik. Netijede, bazarda bahalaryň elýeterli, durnukly bolmagy gazanylar. Awstraliýa, Malaýziýa, Nepal döwletlerinden, Gonkongdan işewürler önümlerimizi import etmäge gyzyklanma bildirdiler. Häzirki wagtda Türkiýe Respublikasyna, Russiýa Federasiýasyna, Gazagystan Respublikasyna, Birleşen Arap Emirliklerine, Ýewropa döwletlerine önümlerimizi eksport edýäris. Şu ýyl Awstriýa, Litwa bilen gülaby gawunlaryny ugratmak barada şertnama baglaşdyk. Ýakynda bu döwletleriň hatary hasda artar diýip umyt edýäris.
— Hindi hyzmatdaşlaryňyzyň tejribesi barada nämeleri aýdyp bolar?
— Bolup biljek keselleriň hemde zyýankeşleriň ýok edilmegi üçin gök önümleri, miweleri gyzgyn suwda belli bir wagt saklamak, buglamak, şöhlelendirmek, ýylylyk täsiri bilen arassalap, eksporta taýýarlamak boýunça täze tehnologiýalar bilen tanyşdyk. Şeýle-de, önümleri gaplamagyň döwrebap tehnologiýalarynyň görkezilmegi tejribämizi baýlaşdyrmaga ýardam etdi.
— Geljekki meýilnamalaryňyz hakyndaky pikirleriňizi hem paýlaşaýyň!
— Kelem, käşir, pomidor, badam ýaly gök önümleriň, kädi, gawun ýaly bakjalaryň, narpyz, şibit ýaly iýilýän otlaryň kakadylan, külkelenen görnüşleriniň önümçiligini ýola goýduk. Hindi aşhanasynda-da tagam, ys beriji goşundylara, ajy burçlara aýratyn ähmiýet berilýär. Şonuň üçin kakadylan täze önümlerimizi hem sergide görkezdik. Geljekde olary eksport etmek meýilleşdirilýär. Başga ugurlarda-da islegler, teklipler öwrenilýär.
— «Ter önümiň» ylmy gadamlary nähili?
— Hojalyk jemgyýetiniň ylmy- önümçilik merkezi hereket edýär. Ol hem işewürlik merkezimizde — paýtagtymyzyň G.Kulyýew köçesiniň ugrundaky işewürlik toplumynyň «Säher» binasynda ýerleşýär. Bu ýerde ýerli toprak-howa şertlerine laýyk ekinleriň täze görnüşleri, galyndysyz önümçiligiň innowasion usullary ýaly meseleler öwrenilýär. Okuw, önümçilik maslahatlary guralýar.
Rahmanberdi GÖKLEŇOW.
BELLIK: Söhbetdeşlik "Türkmenistan" gazetiniň 2019-njy ýylyň 6-njy iýunyndaky sanyndan alyndy.
“TikTok” barada näme bilýärsiňiz?
“TikTok” näme?
“TikTok” – “ByteDance” hytaý kompaniýasyna degişli bolan, gysga wideo görnüşlerini çykarmak we görmek üçin niýetlenen mobil platformasy (ulgam).
“TikTok” haçan we kim tarapyndan döredilýär?
“TikTok” 2016-njy ýylda Hytaýda “Douin” ady bilen esaslandyrylýar. Ol hytaýly progammist Çžan Imin tarapyndan döredilýär. Çžan Imin “music.ly” taslamasyny satyn alyp, ony öz platformasy bilen goşup, 2018-nji ýylda “TikTok” ady bilen “Douin”-iň halkara görnüşini (wersiýasyny) çykarýar.
“TikTok”-yň Los-Anjelesde, Nýu-Ýorkda, Londonda, Parižde, Moskwada, Berlinde, Dubaýda, Mumbaýda, Jakartada, Seulda we Tokioda ofisleri bar.
“TikTok” haçan meşhur bolup başlady?
2018-nji ýylda auditoriýa hödürlenen pursatyndan başlap, diňe Hytaýyň özünde däl, eýsem dünýäniň beýleki ýurtlarynda hem meşhur bolmaga we tiz tanalmaga başlaýar. Az wagtda “AppStore” we “Google Play”-den iň köp alynýan mobil goşundysyna öwrülýär.
“TikTok” näme sebäpden beýle meşhur boldy?
Meşhur bolmagynyň esasy sebäbi – beýleki platformalara garanyňda öwrediji häsiýetine eýe. “TikTok”-da esasan “How to” we “LifeHacks” wideolary ýerleşdirilýär. Ýerleşdirilmäge rugsat berilýän wideolaryň dowamlylygy gysga bolany üçin, ulanyjylar olara tomaşa etmekden ýadamaýar.
Mundan başga-da, “TikTok” ýörite “akylly” algoritmi esasynda işleýär. Mysal üçin, ulanyjynyň gyzyklanýan ugurlaryny, ýagny haýsy temada kän wideo görýän bolsa, oňa goşundy açylanda esasan şol temadaky wideolaryň görülmegi maslahat berilýär. Munuň programma kodunyň arkasynda “Artificial Intelligence” (Emeli aň) tehnologiýasy düzülen diýlip birnäçe çeşmelerde habar berilýär. Netijede, ulanyjylar öz halaýan we gyzyklanýan wideolaryna ýadaman, gysga wagtda tomaşa edip bilýärler.
“TikTok”-yň beýleki platformalardan näme tapawudy bar?
“TikTok” beýleki platformalardan tapawutlylykda, adaty adamlara tiz tanalmaga we meşhur bolmaga ýol açýar. Eger “Instagram” we “YouTube” ýaly platformalarda esasan hem tanymal (futbolçy, kino aktýor, aýdymçy we ş.m.) adamlaryň yzarlaýjylary (подписчик) we goýulýan “Like”-lary kän bolsa, “TikTok”-da adaty adamlaryň goýan we paýlaşan wideolary hem birnäçe günde müňlerçe, millionlarça gezek tomaşa edilip we halanyp bilinýär. Çünki “TikTok”-da esasy maksat gyzykly kontentiň (mazmunyň) paýlaşylmagy bolup durýar.
“TikTok” mobil goşundysy ulanyjylara arka fonda aýdym-sazly gysga wideolary çykarmaga mümkinçilik berýär, wideony ýörite filtrler bilen çaltlaşdyryp, haýallaşdyryp hem-de kebşirläp bolýar. Mysal üçin, ulanyjy meşhur aýdymçynyň aýdymyny açyp, şol aýdyma agzyny gymyldadyp, özi aýdýan ýaly, ýa-da belli bir saza tans edip, ulanyjylaryň arasynda şol wideolary paýlaşyp we trend edip bilýär.
“TikTok”-yň ulanyjylary.
Mobil goşundynyň 150 ýurtdan 1 milliarddan gowrak ulanyjysy bar. Mobil goşundynyň auditoriýasy esasan 16-40 ýaş aralygy ulanyjylar.
Mysal hökmünde iň iri ýurtlaryň biri Russiýany alsak, 2019-njy ýylyň ahyrynda ulanyjylar her aý “TikTok”-daky wideolary ortaça 16,25 milliard gezek görüpdirler, 20,83 million sanysyny ýerleşdiripdiler, 23 million sanysyny bolsa paýlaşypdyrlar we 1,62 milliard wideo halanypdyr.
“TikTok”-yň maliýe görkezijileri.
“TikTok”-y esaslandyran Çžan Imin ilkibaşda “music.ly” taslamasyny 1 milliard dollara satyn alan bolsa, 2019-njy ýylda “TikTok”-dan gelen arassa girdejisi 3 milliard, 2020-nji ýylyň 1-nji çärýeginde bolsa 5,6 milliard dollara barabar bolupdyr.
“TikTok”-a meňzejek bolýan platformalar.
Dünýä ýüzünde “TikTok”-yň bäsdeş platformalary diýseň kän. Ýönekeý mysal bersek, “YouTube” golaýda “YouTube Shorts” atly platforma döretdi. “YouTube Shorts”-yň işleýşi edil “TikTok” ýaly: gysga wideolar, gyzykly kontentler. Bu hem bäsdeşinden galmajak bolup döredilen hyzmat.
“TikTok” – gysga wideo görnüşleri görmek we paýlaşmak üçin sosial tory;
Dünýä ýüzünde 1 miliarddan gowrak ulanyjysy bar: häzirki wagtda bu san ep-esli ösdi we “Faсebook”, “Twitter”, “Instagram”, “Youtube” ýaly gigantlary geçmegi başardy;
2016-njy ýylda döredilenine garamazdan, onuň mobil goşundysy “AppStore” we “GooglePlay”-dan 1,5 miliard gezekden gowrak alyndy;
Dünýäde iň gymmat “startup” (biznes) taslamasy hökmünde hasaplanýar;
“TikTok”-da ABŞ-nyň özünden 30 milliondan gowrak ulanyjy bar;
Ulanyjylar gündelik 50 minudyny onuň içinde geçirýärler;
Ulanmak aňsat, “Instagram” bilen deňeşdirilende - ulanyjylary ýönekeý auditoriýa;
Häzirki wagtda dünýä ýüzünde ony ulanýanlaryň sanawy boýunça 1-nji ýere geçdi.
“Türkmenportal”-y yzygiderli okaň we täzeliklerden mydama habarly boluň!
Biziň “TikTok”-daky sahypamyza şu salgyda goşulyň.
“TMCARS” mobil programma üpjünçiligi.
Geçen makalamyzda awtoulagy tiz satmak boýunça birnäçe maslahatlar beripdik. Şol maslahatlaryň biri hem awtoulagy internetiň üsti bilen satmakdy.
Makalamyzyň bu gezekki sanynda “TMCARS” barada has giňişleýin gürrüň bermegi makul bildik.
“TMCARS” programmanyň esasy maksady – awtoulag satmak we satyn almakda ulanyjylara ýardam bermek.
Şeýle-hem, bu programmada ulag bildirişlerinden başga-da beýlekiler hem bardyr.
Şu makalanyň ýazylan döwründe “TMCARS” programma üpjünçiligi öz ugrunda öňdebaryjylygy eýeleýär we häzirki wagtda programma meşhur we iň köp ulanyjy sanly programma hasaplanylýar.
Maşynymy ilkinji gün satlyga goýdum welin, derrew satdym. Haýran galdym.
“TMCARS” programmasyna ulagymy satlyga çykardym welin, 1-nji gün eýýäm on adamdan köp ulagymy sorap jaň etdiler.
“TMCARS” programmasy barada dostumdan eşitdim, dessine “playmarket”-den aldym. Özüme şu wagt ulag gözleýärin. Megerem, “TMCARS”programmasy bu babatda iň edil şu wagt ulanmasy ýeňil we amatly programmalaryň biri bolaýmasa!
“TMCARS” nirden almaly?
“TMCARS” mobil programma üpjünçiligini şu salgylardan Android we IOS üçin mugt alyp bilersiňiz.
Programmany mobil telefonyňyza ýükläp ony açanyňyzda, ilki bada size Baş sahypa görüner.  Baş sahypa 3 bölümden ybarat: “Awtoulaglar”, “Awtoşaýlar” we “Beýleki bildirişler”.
Biz bu makalamyzda “Awtoulaglar” barada gürrüň bereris.
Nädip ulanmaly?
“TMCARS” programmasynda diňe awtoulag üçin ýokarky çep gapdalda menýu düwmesi ýerleşdirilen. Menýu düwmesine basyp, programmanyň ähli mümkinçilikleri bilen tanyşyp bilersiňiz. Şeýle hem, menýuda jemi agza we jemi bildirişleriň sanyny görüp bilersiňiz.
Programmada awtoulaglar bölümi 3 bölümden ybarat: “Hemmesi”, “Saýlanan” we “Marka”.
Awtoulaglar bölümine gireniňizden soň, “Hemmesi” bölümi açylar we sanaw görnüşde iň soňky goýlan (bildiriş hökmünde ýerleşdirilen) awtoulaglar çykar.
Her goýlan awtoulag ady, öndürilen ýyly, bahasy, suratlary, kredite ýa-da obmenedegişlimi ýaly zerur häsiýetnamalary bilen ýerleşdirilendir. Giňişleýin maglumaty görmek üçin awtoulaga bir gezek basmak ýeterli.
Mundan başga-da, awtoulagyň giňişleýin maglumatynda bu bildirişi gören ulanyjylaryň sany, bildirişiň goýlan senesi, bildirişiň eýesi bilen habarlaşmak üçin telefon belgisi ýaly mümkinçilikleri hem bardyr.
Ulanyjylara awtoulagy gözlemekde ýeňillik döretmek maksady bilen, “Marka” bölüminde awtoulaglaryň ähli markalary we olara degişlilikde häzirki wagtdaky bildirişleriň sany görkezilen.
“Saýlanan” bölüminde ulanyjylar üçin wajyp bolan gözleg filtrleri ýerleşdirilen, meselem: täze ýeňil awtoulaglar – ýyly täze bolan awtoulaglar, amatly we kredite bolýan – bahasy arzan we kredite bolýan awtoulaglar. Bu agzalan gözleg filtrleri adaty gözleg bolup durýar.
Giňişleýin gözleg ulanmak - Gaty peýdaly we awto ulag gözlemekde wagtyňy tygşytlaýan ýeňillik!
Giňişleýin gözleg ulanmak hem göz öňünde tutulan.
Bu gözlegde özüňize gerek awtoulagyň markasy, modeli, ýyly, reňki, bahasy, ýerleşýän ýeri, kredit/obmen ýaly dürli peýdaly filtrler boýunça gözleg edip bilersiňiz.
Ady agzalan häsiýetnamalary dolduranyňyzdan soňra, girizen häsiýetnamalaryňyza laýyk näçe awtoulagyň  (bildirişiň) bardygy çykýar, bildirişler sanyna basyp, gözlän awtoulaglaryňyzyň sanawyny çykarmak bolar.
Gözlegiň netijesini aýyryp, adaty sahypa, ýagny “Hemmesi” sahypasyna geçmek üçin setirdäki X düwmejigine basmaly.
Ulagy “TMCARS” programmasyna nädip satlyga çykarmaly?
Awtoulagyňyzy programmada satlyga çykarmak üçin menýuda “Bildiriş goşmak”, “Bildirişlerim” düwmelerinden soň “+” düwmesine basmaly.
Bu düwmäni basanyňyzdan soňra, “Awtoulag goşmak” penjiresi açylar we zerur setirleri doldurmagyňyzy talap eder. Bularyň ählisini doldurmak we bildiriş bermekçi awtoulagyňyzyň suratyny goşmak şertdir.
Eger siz birnäçe surat goşsaňyz, ilkinji goşan suratyňyz awtoulagyňyzyň esasy suraty bolar, ýagny baş sahypada esasy surat görüner. Surat goşanyňyzda ony kesip, kebşirläp bilmegiňiz hem göz öňünde tutulan. Zerur setirleri dolduryp, suratlary goşup we telefon belgiňizi hem ýazyp bolanyňyzdan soň, “Bildiriş goş” düwmesine basmaly.
Bildirişiň aşagynda “Garaşylýar” ýazgy emele geler. Bu diýmek – administrator bildirişiňizi makullaýança şol ýazgyda durar.
Eger administrator bildirişiňizi makullasa, onda bildiriş goşular we “Goýuldy” ýazgy emele geler, eger administrator bildirişi kabul etmese “Kabul edilmedi” ýazgysy emele geler we içine girip sebäbini okap bilersiňiz.
Bildiriş goşanyňyzda ilki bilen goşjak suratlaryňyza üns bermeli. Suratlaryň sany 2-den az bolmaly däl we hili hem ýokary bolmaly. Sebäbi müşderiniň iň täsirlenjek zady – awtoulagyň suratlary. Awtoulagyň markasy we modeli anyk bolmaly, eger şol marka ýa-da model programmada ýok bolsa, administrator bilen habarlaşyp, ony programma goşduryp bilersiňiz.  Şeýle-de, awtoulagyň ähli häsiýetnamalary görkezilse maksada laýyk bolar.
VIP status näme?
VIP statusly awtoulaglaryň tiz satylmak mümkinçiligi ýokarydyr. VIP statusly awtoulaglar 3 günüň dowamynda esasy sanawyň başynda ýerleşýär hem-de baş sahypada görünýär.
Bildirişiňize VIP status almak üçin azyndan 3 surat goşmaly: awtoulagyň salonynyň içi, awtoulagyň yzyndan we öňünden alnan, ýokary hilli suratlar bolmaly. Bildiriş goşanyňyzdan soň “Habarlaşmak” bölümine girip, administratora VIP status gerek diýip ýazmaly.
Eger awtoulagyňyz satylsa...
Programma arkaly awtoulagyňyz satylsa, bildirişiňizi pozup, “satyldy” ýazgyny saýlap bilersiňiz. Programmanyň ýene-de amatly tarapy: bellik we teklipleriňiz bolsa administrator bilen islendik wagt habarlaşyp bilersiňiz.
Täze goşulan bilidişleriň sanynyň görnüp durmagy.
Söwdaňyz bolsun!
“Tmcell Sazz” hyzmaty – saz muşdaklary üçin egsilmez aýdym-saz çeşmesi .
Türkmen bagşylarynyň aýdymlaryny we dünýäniň meşhur aýdym-sazlaryny onlaýn görnüşde nireden diňläp bolýar? Sizi “Tmcell Sazz” hyzmaty bilen tanyşdyrýarys.
“Tmcell Sazz” hyzmaty we onuň maksady näme?
“Tmcell Sazz” – “Altyn asyr” ýapyk görnüşli paýdarlar jemgyýetiniň müşderilerine dürli aýdymlary diňlemek üçin hödürleýän hyzmaty.
Aslynda “Tmcell Sazz” hyzmatynyň ady “Çäksiz saz” hyzmatydyr. Bu hyzmatdan peýdalanmak üçin ýörite “Tmcell Sazz” mobil goşundysyny telefona gurnamak zerur bolup durýar. Goşundynyň adyna öwrenşilendigi sebäpli, bu hyzmat halkyň arasynda “Tmcell Sazz” ady bilen tanalýar.
Adyndan belli bolşy ýaly, hyzmat arkaly “Altyn asyryň” abonentleri üçin çäksiz, dürli žanrdaky aýdymlar hödürlenýär. Häzirki wagtda “Tmcell Sazz” mobil goşundysynyň üsti bilen 300 müňe golaý aýdym diňläp bolýandygy aýdylýar.
Goşundyny nireden almaly? Nädip peýdalanyp bolýar?
“Tmcell Sazz” ykjam goşundysy;
“Çäksiz saz” hyzmatynyň telefon belgä birikdirilen bolmagy.
Telefonyňyzda *0809*11# aýlamaly.
Hyzmatyň bahasy 1 aý üçin: 10 manat.
“Tmcell Sazz” goşundysyny hem “Google Play”-dan, hem “AppStore”-dan alyp bolýar.
Islendik wagtda dürli görnüşli aýdym diňläp bolmagy, internet birikdirmesiniň zerur däl bolmagy, sada, düşnükli we ýönekeý interfeýsiniň bolmagy, aýdymlaryň žanrlara we kategoriýalara bölünen bolmagy, tiz gözleg menýusynyň bolmagy we aýdymlaryň sanawynyň yzygiderli artyp durmagy.
Siz onlaýn aýdym diňleýäňizmi, haýsy web-saýt ýa-da goşundy ulanýarsyňyz?
Bize ýazyň, biz hem okyjylarymyza ýetireli.
«TMCELL» aragatnaşyk operatorynyň hyzmatlaryndan telefon arkaly nädip peýdalanmaly.
Häzirki zaman aragatnaşyk operatorynyň esasy amatlyklarynyň biri-de, onuň hyzmatlaryndan uzak aralykdan, has takygy hiç bir ýere gitmezden smartfon arkaly onlaýn peýdalanyp bolýanlygydyr.
Bu babatda «TMCELL» aragatnaşyk operatory telefon arkaly girizip dürli hili zerur bolan maglumatlary almaga hem-de hyzmatlary birikdirmäge mümkinçilik berýän ýörite niýetlenen USSD kodlary ulanyjylara ýetirýär. Munda hyzmatlaryň aglabasyny telefondan gysga belgiler boýunça SMS ýollamalaryny iberip birikdirip bolýar.
- Rowming birikdirmek — *0809*1*3*1# (öçürmek üçin *0809*1*3*0#). Rowming hyzmatyny birikdirmek üçin hasabyňda azynda 525 manat bolmaly we «Halkara jaňlar» hyzmaty birikdirilen bolmalydyr.
- Mundan başga-da, Mobile TV hyzmatyny birikdirip bolýar. Bu hyzmaty ýola goýmak üçin 4G interneti kabul edip bilýän 2100 MHz ýygylykly telefon we 4G LTE internetiň açylan bolmagy zerurdyr. Şunuň bilen birlikde hem Google Play ýa-da AppStore internet dükanyndan onuň ykjam goşundysyny ýüklemeli. Hyzmaty birikdirmegiň kody — *0809*2*10*1#.
Hyzmaty öçürmek üçin hem 0880 belgä TEXT ýazgysyny ibermeli).
- Öz nyrh meýilnamaňy anyklamak — *0809*6*1*1#.
- Internet 50 - *0809*6*1*2*133#;
- Sowgat 1000+ - *0809*6*1*2*131#;
- Sowgat 2000 - *0809*6*1*2*130#;
- Sowgat 500 - *0809*6*1*2*140#;
- Çäksiz gepleşik - *0809*6*1*2*132#;
- Gürleşiber - *0809*6*1*2*126#;
- Sada - *0809*6*1*2*122#;
- Seniň ulgamyň 1 - *0809*6*1*2*119#;
- Amatly - *0809*6*1*2*109#;
- Tygşytly - *0809*6*1*2*106#;
- 3G – Internet WCDMA - *0809*6*1*2*104#.
- Internet 3 (50 Мb) - *0850*3#;
- Internet 5 (100 Мb) - *0850*5#;
- Internet 15 (500 Мb) - *0850*15#;
- Internet 55 (1 Gb) - *0850*55#;
- Internet 160 (4 Gb) - *0850*160#;
- Internet 350 (10 Gb) - *0850*350#.
Bulardan başga-da, bu operatorda bank kartyň arkaly hasabyňy doldurmak mümkinçiligi bar. Munuň üçin Google Play ýa-da AppStore internet dükanyndan «TMCELL Töleg» ykjam goşundysyny ýüklemeli.
"Tottenhemiň" oýunçysynyň Türkmenistana gelmegine garaşylýar / Hojaberdi Apbaýew.
Bu günki gün türkmenistanly janköýerleri meşhur türgenler bilen geň galdyryp bolanok. Eger-de ozallar Türkmenistana azda-kände tanalýan oýunçynyň gelmegini uly dabara bilen teswirlän bolsak, bu günki gün meşhur türgenlerdir tälimçiler ata Watanymyza yzygiderli gelip-gidip durlar. Bu babatdaky gürrüňi diňläp, sport synçysy Nejep Baýat «Emma futboluň orny başgadyr» diýip, men bilen ylalaşmaýandygyny mälim edýär.
Žurnalist Goçnazar Heşdekowyň şahyr Çary Ýegenmyradowy häsiýetlendirýän jümlesi bilen aýtsak, futboly poeziýadan gowy görýän Mäti inimiz (Mätgurban Mätgurbanow) çalaja ýylgyrýar. Ol 2008-nji ýyldaky elden giderilen mümkinçiligiň öwezini dolmaga taýýarlanýar. Şol ýylyň 14-nji iýunynda dünýä çempionatynyň saýlama oýnunda düzüminde Ýewropanyň öňdebaryjy çempionatlarynda çykyş edýän oýunçylary bolan Koreýä Respublikasynyň ýygyndysy Aşgabatda türkmenistanly bäsdeşleri bilen bäsleşipdi.
Indi Mäti ýaly diňe futboluň howasyndan dem alýan janköýerler 2019-njy ýylyň 10-njy sentýabryna garaşýarlar. Şol gün ýene-de günorta koreýalylar türkmen topragyna gadam basarlar. «Olar bilen bilelikde, UEFA-nyň Çempionlar ligasynyň finalçysy, «Tottenhemiň» koreýaly ezber oýunçysy Son Hyn Min hem gelermi?» – diýen sowalyň jogabyna garaşylýar.
Ýaponiýanyň ýa-da Hytaýyň ýygyndysy bilen bir topara düşenem bolsak, Ýewropanyň futbol klublarynda ady dile düşen oýunçylaryň çykyşynya synlamaga mümkinçilik alardyk. Golaýda Ispaniýanyň «Barselonasy» ýapon kluby «Kaşima Antlersiň» hüjümçisi Hiroki Abeni öz hataryna goşdy. Olar 20 ýaşly oýunçy bilen 4 ýyllyk şertnama baglaşdylar. Onuň Ispaniýanyň düzümindäki ilkinji ýaponiýaly futbolçy däldigini aýtmak gerek. 2009-njy ýylda 8 ýaşly Takefusa Kubo «Barselona» bilen şertnama baglaşan ilkinji ýaponiýaly futbolçy hökmünde hasaba alyndy. Oýnaýyş usuly boýunça häsiýetlendirilip «ýaponiýaly Messi» diýip at berlen Takefusa Kubo eýýäm milli ýygyndynyň hatarynda hem çykyş edip başlady. Emma gürrüň bu maglumat bilen gutarmaýar.
Asly Kawasaki şäherinden bolan ýaş futbolçy şu ýyldan başlap «Kastilýanyň» hatarynda meýdança çykyp ugrar. Sebäbi ol «Barselonanyň» ezeli basdaşy «Real» bilen şertnama baglaşdy. Ol bu ýerde her ýylda 1,2 million ýewro gazanar. Göräýmäge şunuň bilen ukyply oglanjygyň baş arzuwynyň hasyl bolandygy aýdylyp, onuň ertekä meňzeş durmuşynyň dowam edýändigi sözleme nokat goýduraýjak ýalydyr. Emma beýle däl: madridliler Takefusanyň 12 ýaşly inisi Eýdi Kubony hem öz hatarlaryna goşdular. Diýmek, diňe belgiýaly Azarlar däl, eýsem ýaponiýaly Kubolar hem Ýewropanyň ýaşyl meýdançalarynda başarnyklaryny görkezerler.
Indi hytaýyň futbol bazaryndan söhbet açýan habara ünsüňizi çekmek isleýäris. Berilýän maglumatlara görä, «Real» bilen «Barselonanyň» arasyndaky oýna 10 million adam tomaşa eden bolsa, «Espanýol» bilen «Willýarealyň «arasyndaky oýunda bu san 4 esse köp bolupdyr. «Espanýolyň» täze oýunçysynyň tanyşdyryş dabarasyna internet arkaly 350 million adam tomaşa edipdir. Bu ýagdaý Hytaýyň super ligasynyň iň köp tapawutlanýan oýunçy Wu Leýiň «Espanýolda» çykyş edip başlanlygy bilen baglydyr.
Ol Halk we Oskar bilen bilelikde «Şanhaý SIPT» klubynyň düzüminde meýdança çykyp, 29 oýunda 27 sapar tapawutlanypdyr. Ýene-de 10 goluň tora salynmagyna gönüden-göni gatnaşypdyr. Şunuň ýaly ezber oýunça bary-ýogy 2 million ýewro baha kesilipdir. Bardy-geldi Ispaniýanyň La-Ligasynda edeni ugruna bolup gitse-hä, oňa ýetesi zadam ýok. La-Ligada ýerlemedik halatynda hem 27 ýaşly hüjümçini 2 million ýewro islendik hytaý klubynyň oýlanyşman satyn aljakdygyna şübhe ýok. Onuň owadan oýunlaryna tomaşa etmek bolsa Gyrgyz Respublikasy bilen Täjigistanyň janköýerleriniň paýyna düşdi.
Ýene bir aziýaly ezber oýunçy Serdar Azmun Ýewropanyň öňdebaryjy futbol klublarynyň ýolbaşçyarynyň üns merkezinde durýar. Soňky ýaýradylan habarda Sankt-Peterburgyň «Zenidiniň» eýranly oýunçysy Serdar Azmun bilen italýan klublarynyň içgin gyzyklanýandygy aýdylýardy.
Öz gezeginde Serdar Azmun birnäçe ýyl mundan ozal Eýranyň ýygyndysynyň düzüminde Türkmenistana gelipdi. Dünýä çempionatynyň saýlama duşuşygynyň çägindäki şol oýun Daşoguz şäherinde geçirilip, duşuşyk 1:1 hasabynda deňme-deň tamamlanypdy. Ýadyňyzda bolsa, janköýerler Serdar Azmuny görmek üçin ýurdumyzyň demirgazyk welaýatyna köpçülikleýin barypdylar. Munuň özi Aziýa yklymynyň milli ýygyndylarynyň her birinde tutuş ýygynda bolan ünsi ýokarlandyryp bilýän oýunçylaryň bardygyny görkezýär.
Aziýanyň futbol bazarynyň soňky birnäçe ýylda Ýewropanyň öňdebaryjy klublarynyň üns merkezindedigi hemmelere mälim hakykat. Esasanam, hytaýly maýadarlar Ýewropanyň futbol emeldarlary bilen barha we barha işjeň hyzmatdaşlyk edýärler. Şonuň üçin ýakyn ýyllarda aziýaly futbolçylaryň öňdebaryjy futbol toparlarynda barha köpeljekdigine ynanmak bolar.
«Trade–in» söwda programmasy arkaly haryt satyn alnanda, puly nähili tygşytlamaly?
Soňky döwürde «Trade-in» söwda programmasynyň kömegi bilen ýa-da «goşmaça töleg bilen alyş-çalyş» ýaly söwda görnüşleri meşhurlyga eýe bolýar. Bu programma arkaly söwda etmek köne önümiň satyja täzesine garşy satylýan geleşigiň bir görnüşi bolup, ol alyja baha tapawudyny töleýär we täze önümi alýar.
«Trade–in» söwda programmasynyň ýörelgesi ilkibaşda awtoulag söwdasy bilen baglydy, ýöne ol häzir söwdanyň gerimini has giňeltdi. Häzirki wagtda “Trade–in” söwda amallary gozgalmaýan emläkde-de, durmuş enjamlaryny ýa-da senagat enjamlaryny satmakda-da ulanylýar.
Eýsem, «Trade–in»-iň söwda ýörelgesiniň artykmaçlyklary nämede? Ilki bilen, bu söwda programmasy wagty we sarp edilýän güýji tygşytlaýar. Mundan başga-da, haçanda siz köne zady satyp, täze bir zat satyn aljak bolanyňyzda, onuň hödürleýän mümkinçiliginden peýdalanyp bilersiňiz. Bu ýagdaýda, geleşikden soň alyjy köne önümden dessine dynmak üçin täze önüm almakçy bolýar. Özüňizde alyjylary gözlemäge wagt ýa-da isleg ýok wagtynda bu söwda programmasyndan peýdalanmak has amatlydyr (bu gozgalmaýan emläk we awtoulag satylanda has möhümdir). Bu ýagdaýda hünärmenler siziň üçin hemme zady ederler. «Trade–in» söwda ýörelgesi yzygiderli täzelenýän model diapazony bolan önümler satyn alnanda, ýagny smartfonlaryň, awtoulaglaryň, kompýuterleriň we ş.m-leriň söwdasynda iňňän peýdalydyr.
«Trade–in»  söwda programmasynda satyljak zatlar has arzan bahadan alyjylara hödürlenilýär. Muňa harydyň bahasy, satyjynyň aýlygy we alynjak girdeji ýaly ýagdaýlar täsir edýär. Programmanyň ikinji bir kemçiligi haryt saýlamak mümkinçiliginiň häzirlikçe çäklidigidir. Ýagny edil häzir dükanyň baglaşan şertnama görä hödürleýän harydyny almaly bolarsyňyz. Haryt barada maglumat mümkinçiligiňiz hem çäkli bolar.
harytlar üçin resminamalaryň (awtoulag, gozgalmaýan emläk, enjamlar) bolmagy;
gowy görkeziş we ygtybarly möhlet. Abatlap bolmaýan tehnikalar kabul edilmeýär;
gowy tehniki ýagdaý: heläkçilikden soňky awtoulag ýa-da weýran edilen jaý ýaly bölekleýin zatlar kabul edilmez.
Ýurdumyzda «Trade–in»  söwda programmasy arkaly haryt satyn almak mümkinmi?
Hawa, bu ýörelge biziň ýurdumyzda-da meşhurlyk gazandy. Bu ulgam boýunça işleýän dükanlaryň biri hem «Dükan 41»-dir. Ol el telefonlaryny we olaryň esbaplaryny satýar. Dükanyň öz web sahypasy bar, bu ýerde diňe islenýän önümi tapmakdan başgada, eýsem, sargyt hem edip bilersiňiz.
«Trade–in» söwdasy diňe göni ýaýlymda amala aşyrylýar. Şeýlelik bilen, «Trade–in»  söwda ýörelgesi täze harydy arzan bahadan satyn almaga mümkinçilik berýär, wagtyňy tygşytlaýar we maliýe ýitgileri, köplenç, ujypsyz bolýar.
Mundan başga-da, «Trade–in» söwda programmasy diňe bir  gozgalmaýan emläk bilen çäklenmän, täze ugurlary hem ösdürýär. Bu ýerden mebel, senagat enjamlary, oba hojalyk tehnikasy ýaly harytlary hem satmak we satyn almak mümkin.
“Türkmen teatrlary” ykjam programma üpjünçiligi.
Ýurdumyzda sanly ykdysadyýete geçmek boýunça alnyp barylýan işlere goşant goşmak hem-de raýatlarymyza amatlylyk döretmek maksady bilen, Türkmenistanyň Medeniýet ministrligi tarapyndan “Türkmen teatrlary” atly ykjam programma üpjünçiligi işe goýberildi. Wideomyzyň bu gezekki sanynda şol programma üpjünçiligi barada giňişleýin gürrüň bereris.
Programmanyň maksady näme?
Ýurdumyzyň ähli künjeginde ýerleşýän teatrlar, olarda goýulýan oýunlar, oýunlaryň gün tertibi we wagty (afişa) barada maglumatlary we sahnadan pursatlary özünde jemlemek, şeýle-de orunlary saýlamak bilen oýunlaryň peteklerini internet arkaly hakyky wagt tertibinde (“online” görnüşde) öňünden satyn almak mümkinçiligini döretmek.
Programmany nädip gurnamaly?
Programma “akylly” ykjam enjamlar üçin niýetlenip, “Android” operasion ulgamly enjamlar üçin “Playmarket”-den, IOS operasion ulgamly enjamlar üçin bolsa “AppStore”-dan internet arkaly alyp gurnap bolýar.
Şeýle-de, ulanyjylar üçin türkmen teatrlary atly web saýty hem döredildi. Teatrlar üçin petekleri web saýtyň üsti bilen hem satyn alyp bolýar.
1. Hakyky wagt tertibinde teatr oýunlaryna petek satyn almak mümkinçiligi;
2. Oturmak üçin orunlary öňünden saýlamak mümkinçiligi;
3. Teatrlarda goýulýan her oýun boýunça suratly sahna pursatlaryny görmek we petek satyn almazdan oýun bilen içgin tanyşmak mümkinçiligi;
4. Teatrlar, teatrlarda goýulýan oýunlar we olarda çykyş edýän sungat işgärleri barada täzelikleri we habarlary okamak mümkinçiligi;
5. Töleg kassalaryna baryp nobata durmak üçin sarp edilýän wagtyň tygşytlanmagy;
6. Tiz, ygtybarly we amatly.
Elektron petek arkaly teatrlara nädip girmeli?
Programmanyň üsti bilen teatrlara petek satyn alnanda onuň elektron nusgasy “Peteklerim” menýusynda saklanýar, şeýle hem elektron poçtaňyza iberilýär. Teatra baranyňyzda şol petegi kassire görkezmeli, kassir petek belgisini öz programmasy bilen deňeşdirýär, şeýle-de petekdäki QR kody skanirläp, onuň hakykylygyny barlaýar. Şu ädimler üstünlikli ýerine ýetirilenden soň, oýuna tomaşa etmäge girip bilersiňiz.
Programma arkaly teatrlara petek satyn almak üçin nämeler zerur?
1. “Akylly” ykjam enjamy (smartfon, planşet) we onuň internete birikdirilen bolmagy;
2. “Altyn asyr” bank kartynyň maglumatlary;
3. “Altyn asyr” bank kartynyň CVC kody;
4. “Altyn asyr” bank kartyna SMS habar hyzmatynyň birikdirilen bolmagy.
«Türkmenistanyň Kubogy — 2015»: «Köpetdag» — «Energetik» duşuşygyndan soň gyzykly hasaplamalar:.
«Energetigiň» 1-nji ýarymy: Şu duşuşykda ilkinji bolup hasaby açan «Energetik» topary Türkmenistanyň Kubogy ugrunda geçiren duşuşyklarynyň üçüsinde-de derwezelere diňe duşuşygyň birinji ýarymynda gol geçirip bildi. Bu gezek hem Kerim Hojaberdiýew 12-nji minutda myhmanlary öňe çykardy.
Hojalygurban Türkmenistanyň Kubogynyň iň gowusy: Şu duşuşykda iki gezek tapawutlanyp, iki duşuşykda 3 gol geçiren Hojalygurban Öwezow («Köpetdag») Türkmenistanyň Kubogy ugrundaky ýaryşyň iň netijeli futbolçylarynyň sanawynda birinji orna çykdy.
Hojaberdiýew «Energetigiň» umydy: Iň netijeli hüjümçileriň sanawynda ikinji orna çykan Kerim Hojaberdiýew Kubok ýaryşlarynda-da «Energetigiň» umydyna öwrülýär.
«Köpetdagyň» ýeňişli ýoly: «Köpetdag» häzirlikçe Türkmenistanyň Kubogy ugrundaky ýaryşda bir gezek hem utulmadyk topardyr.
Deň ýary: Yzda galan üç duşuşykda garşydaş derwezelere 4 gol geçiren «Energetik» öz derwezesine 2 pökgi geçirtdi.
5-e 1: Üç duşuşykda garşydaş derwezelere 5 gol geçiren «Köpetdag» öz derwezesine bary-ýogy ýekeje pökgi goýberdi.
«Taryha girdiler»: Belki, bir mahal öňümizden şeýle bir sowal çykyp biler?! «Türkmenistanyň Kubogyny gazanmak ugrundaky ýaryşlaryň taryhynda «Energetik» toparynyň derwezesinde ilkinji pökgini kim geçirdi?» Edil şeýle sowal «Köpetdag» topary hakynda hem berlip biler. Şol mahal şu duşuşygy ýatlalyň! Kerim Hojaberdiýew «Köpetdag» futbol toparynyň Türkmenistanyň futbol Kubogy bilen baglanyşykly taryhynda derwezesinden ilkinji gol geçiren futbolçydyr. Şonuň ýaly hem Hojalygurban Öwezow Türkmenistanyň Kubogy ugrundaky ýaryşlarda «Energetigiň» derwezesine ilkinji goly geçiren futbolçy boldy.
«Türkmenistanyň Kubogy — 2015»: «Köpetdag» — «Energetik» duşuşygyndan öň kabir sanlar, maglumatlar.
Ýurdumyzdaky futbol duşuşyklary 12-nji awgustda paýtagtymyzdaky «Köpetdag» stadionynda geçiriljek «Köpetdag» — «Energetik» duşuşygy bilen dowam eder. Mälim bolşy ýaly, 1-nji hem-de 4-nji awgustda geçirilen duşuşyklaryň netijesinde «Köpetdag» «Merwden», «Energetik» bolsa «Daşoguzdan» üstün çykyp, nobatdaky tapgyra gatnaşmaga hukuk gazanypdylar.
Häzirki duşuşyklaryň esasy maksadynyň ýurdumyzyň Kubogy ugrundaky ýaryşyň dörtden bir finalynda Türkmenbaşy şäheriniň «Şagadamynyň» garşydaşyny ýüze çykarmakdan ybaratdygyny hem, «Köpetdagdyr» «Energetigiň» şu ýaryşa ilkinji gezek gatnaşýandygyny hem aýdypdyk. Ýöne «Köpetdagy» birmahalky meşhur «Köpetdagyň» täzeden dikeldilen topary diýip hasap etsek, onda 1992-nji ýyldan bäri ýurdumyzyň Kubogyny «Köpetdag» ýaly kä eýelän topar hem ýokdur. Güýçli futboly bilen sebite ýaň salan «Köpetdag» Türkmenistanyň Kubogyna 6 gezek mynasyp bolup, 3 gezek hem bu ýaryşyň kümüş medalyny gazandy.
Ilkinji gezekdigine garamazdan, «Köpetdag» hem, «Energetik» hem Türkmenistanyň Kubogynda birnäçe ýyllyk tejribesi bolan bolan toparlary ýaryşdan çykarmagy başardy. Indi bolsa bularyň birinden-biri ýaryşy dowam etdirip biler. Ony 12-nji awgustda boljak ilkinji we 19-njy awgustda boljak jogap duşuşygy kesgitlär.
Geçen tapgyrda «Köpetdag» hem, «Energetik» hem deň netijeleri görkezdiler. Iki topar hem garşydaşlaryny iki duşuşygyň netijesi boýunça 3:0 hasabynda ýeňdi. Dört duşuşykda derwezelere geçirilen 6 pökginiň her biri aýratyn oýunça degişli. Entek «Türkmenistanyň Kubogy — 2015-de» iki gezek tapawutlanyp gören futbolçy ýok.
12-nji awgustda boljak ilkinji duşuşykda artykmaçlyk ýer eýeleriniň tarapynda ýaly. Ýöne ýurdumyzyň futbol Kubogy ugrundaky ýaryşyň geçen tapgyryndaky we Ýokary liganyň 19-njy tapgyryndaky oýny bilen «Energetik» hem birinji, ikinji möwsümlerdäkiden güýçlenendigini görkezdi. Onsoňam, geçen tapgyrdaky «Köpetdag» — «Merw» duşuşyklary futbolda garaşylmadyk hasaplaryň hem ýüze çykyp bilýändigini ýene bir gezek subut etdi. Duşuşygyň çekeleşikli geçjekdigi welin çyn, çünki ýurdumyzyň Kubogy ugrundaky ýaryşa ilkinji gezek gatnaşyp, onda mümkin bolan basgançaga çenli ýetip bilmek toparlaryň ikisi üçin hem zerur.
“Türkmenportalyň” poçtasyna yzygiderli gelip gowuşýan soraglara jogap.
“Türkmenportal” saýtymyzda çap edilýän makalalar boýunça elektron poçtamyza okyjylarymyz tarapyndan yzygiderli gyzykly soraglar gelip gowuşýar. Makalamyzyň bu gezekki sanynda, berlen soraglara jogap taýýarlap, ony okyjylarymyz bilen paýlaşmagy makul bildik.
1. Öýe internet birikdirjek bolýaryn. Nädip birikdirmeli?
Öýüňize internet birikdirmek üçin Aşgabat şäherinde “AŞTU” ÝGPJ-niň ýa-da “Türkmentelekom” EAK-yň, welaýat we etraplarda bolsa “Türkmentelekom” EAK-yň welaýat şahamçalarynyň müşderiler bilen işleýän merkezlerine baryp arza ýazmaly. Arza ýazmazyňyzdan ozal, degişli enjamlary satyn almaly (“Wi-Fi” router, ADSL splitter we ş.m.). Internet nyrhlary bilen ady agzalan edaralaryň resmi internet saýtlarynda ýa-da müşderiler bilen işleýän merkezlerinde tanyşyp bilersiňiz. Bu barada giňişleýin makala ýazypdyk.
2. Öýdäki “Wi-Fi” internetim haýal işleýär, menden we maşgala agzalarymyzdan başga birileri hem ulanýar öýdýän. Nädip bilmeli?
“Wi-Fi” routeriňize girip, router tarapyndan paýlanýan IP salgylaryň haýsy enjamlara berlendigini görüp bilersiňiz. Eger sanawda siziň we maşgala agzalaryňyzyň ykjam enjamlaryndan we kompýuterlerinden başgalary bar bolsa, diýmek başga biri siziň internetiňizden peýdalanýar. Bu ýagdaýda “Wi-Fi” routeriňiziň goragyny degişli derejede üpjün etmegiňiz maksada laýyk bolar. “Wi-Fi” routeriň goragynyň üpjün edilişi barada makala ýazypdyk.
3. Öýdäki “Wi-Fi” internetime ykjam telefonymdan töleg edip bilerinmi? Nädip?
Hawa, edip bilersiňiz. Öýüňizdäki internet üçin, şeýle hem beýleki görnüşli tölegleri “Internet-bank” we “Mobil-bank” hyzmatlary, şeýle hem “TMCell töleg” mobil programma üpjünçiligi we “AŞTU” ÝGPJ-niň şahsy otagy arkaly ýerine ýetirip bilersiňiz. Bular barada hem birnäçe makalalar ýazypdyk.
Bellik: tölegleri ýerine ýetirmek üçin bank kartyňyzyň bolmagy zerur.
4. “Internet-bank”, “Mobil-bank” hyzmatlaryny açdyrmakçy welin, SMS habar hyzmatyny hem birikdirmek zerurlygy barmy?
Elbetde, bar. Sebäbi, “Internet-bank” we “Mobil-bank” hyzmatlary arkaly ýerine ýetirilýän amallar boýunça ykjam telefonyňyza tassyklaýjy SMS iberilýär. Diňe siziň tassyklamagyňyzdan soňra, degişli amallar ýerine ýetiriler.
5. Internet arkaly uçuş, otly, awtobus peteklerini satyn almakçy. CVC kod soralýar, meniň kartymda bolsa ýazylmadyk. Nireden we nädip bilmeli?
CVC kod barada makala ýazypdyk. Makaladaky ädimleriň üsti bilen kartyňyzyň CVC koduny bilip bilersiňiz. Soňky çykarylýan kartlarda bolsa arkasynda CVC kody ýazylgy bolýar.
6. Internetiň üsti bilen bildiriş hökmünde harytlary nirede tiz satyp bilerin? Şeýle-de, amatly bahadan zerur harytlary nireden tapyp bilerin?
Internetde şeýle hyzmatlary hödürleýän birnäçe saýtlar we programma üpjünçilikleri bar. Olaryň ählisi hem meşhur, bäsdeşlige ukyply. Emma has netijeli ýerler häzirki wagtda “Tmcars” we “Nesip etsin” mobil programma üpjünçilikleri hasaplanýar. Olar barada makalalar ýazypdyk. “Tmcars” we “Nesip etsin”-iň üsti bilen harytlaryňyzy tiz satyp we amatly bahadan haryt satyn alyp bilersiňiz.
7. Internetde köp ýerlerde hasap açmak üçin, saýta agza bolmak üçin elektron poçta soralýar. Elektron poçtam ýok, nädip açyp bolýar?
Häzirki döwürde elektron poçtanyň zerurlygy örän möhümdir. Öýüňiziň salgysy bar bolşy ýaly, elektron poçtaňyz hem siziň şahsy salgyňyz diýsek bolar. Bu barada giňişleýin makala ýazypdyk.
8. “Internet-bank” we “Mobil-bank” hyzmatlaryndan peýdalanamda töleg çeklerimi nireden alyp bilerin?
Bu hyzmatlardan peýdalanýan bolsaňyz, ulgamyň içinde ýerine ýetirilen ähli tölegleriň taryhyny “Tölegler-Taryh” menýusyndan görüp bolýar.
9. “Türkmenportal” döwlet web saýtymy ýa-da hususy web saýt?
"Türkmentelekom”-yň hödürleýän internet hyzmatlary üçin tölegler bank kartlaryndan kabul edilýär.
“Türkmentelekom” DEAK-yň hödürleýän internet hyzmatlary üçin bank kartlary arkaly bankomatlaryň üsti bilen, şeýle-de internet banking we mobil banking hyzmatlary arkaly nagt däl görnüşinde tölemek mümkinçiligiň döredilendigi barada www.online.tm web saýtynda bellenilýär.
Her müşderä 7 belgiden ybarat şahsy töleg kody berilýär, şol kod arkaly ýokarda agzalan usullar bilen “Türkmentelekom” DEAK-yň internet hyzmatlary üçin tölegleri nagt däl görnüşinde geçirip bolýar. “Töleg kody” her müşderiniň şahsy otagynda (billing ulgamynda) görkezilen.
Umuman aýdylanda, nagt däl görnüşde “Türkmentelekom”-yň internet hyzmatlary üçin bankomat we terminal arkaly, şeýle hem internet banking we mobil banking hyzmatlary arkaly töläp bolýar.
Bu usullaryň ählisi hem amatlydyr. Bulardan internet banking we mobil bankingi aýratyn belläp geçsek maksada laýyk bolar. Internet banking ýa-da mobil banking arkaly internet hyzmatlary üçin töleg etmekligiň amatly taraplary: oturan ýeriňde, günüň islendik wagtynda (7/24), öýden çykman, ygtybarly we tiz töläp bilmek mümkinçilikleri.
Şeýle döredilýän mümkinçilikler ýurdumyzda nagt däl hasaplaşyklary ösdürmek boýunça alnyp barylýan işleriň ýene-de bir subutnamasy bolup durýar.
“Wikipedia” barada 10 hakykat.
1.      “Wikipedia” internet ulgamyndaky iň uly maglumat çeşmesidir. Ol “wiki” (gawaý dilinde çalt diýmekligi aňladýar) we “pedia” (ensiklopedia sözüniň gysgaldylan görnüşi) sözlerinden emele gelip, hiç hili mahabatsyz, girdeji gazanmak maksady bolmaýan erkin ensiklopediadyr. Wikipedia 2001-nji ýylda Larry Sanger tarapyndan işlenilip düzüldi.
2.      Häzirki wagtda Wikipediada jemi 14 milliondan gowrak makala ýerleşdirilendir. Olaryň 3,1 million sanysy iňlis dilindedir.
3.      Wikipedia jemi 260 dilde ýazylan makalalary özünde jemleýär.
4.      Wikipediadaky maglumatlary täzelemek we olaryň üstüni ýetirmek işini dünýä boýunça 75000 sany ýazyjy alyp barýar.
5.      Wikipedianyň erkin ensiklopediadygy nazarda tutulyp, oňa islän adam hiç hili hasaba durmazdan maglumat girizip bilýär. Şonuň üçin hem dünýäde Wikipediada berilýän maglumatlaryň ygtybarlylygy barada dürli jedeller ýüze çykýar. Maglumatlaryň ygrybarlylygyny barlamak üçin Wikipedia ensiklopediasynyň aşagynde berlen çeşmeler bölümine ýüz tutulmalydyr. Eger-de, haýsydyr bir kompaniýa ýa-da gurama bilen baglanyşykly gözleg amala aşyrylýan bolsa, onda maglumatlary şol guramanyň ýa-da kompaniýanyň resmi saýtyndan almaklyk maslahat berilýär.
6.      Wikipedia saýty Wikimedia kompaniýasynyň önümi bolup, ilki başda ol telekeçilik maksatly işläp başlan hem bolsa, soňy bilen saýtyň salgysynyň yzyndaky “com” degişlilik belgisi “org” bilen çalşyrylýar. Bu bolsa Wikipedianyň söwda maksatly däldiginden habar berýär.
7.      Wikipedia girizilýän maglumatlar 1500 sany administrator tarapyndan gözegçilikde saklanylýar. Girizilen maglumatlar gözegçilikden geçirilip, soňra saýtda ýerleşdirilýär. Mysal üçin, teleýaýlymlarda görkezilýän gepleşikleriň tertibi bilen baglanyşykly maglumat girizilen bolsa, şolaryň içinden iň ygtybarlysyny saýlap, saýta ýerleşdirýärler.
8.      Wikipedia her ýyl ortaça 690 million sany gözlege jogap berýär.
9.      Wikipedia guramasynyň agzalarynyň käbiri her ýylyň 15-nji ýanwaryny “Wikipedia güni” hökmünde belläp geçýär. Çünki 15-nji ýanwar Wikipedianyň döredilen günüdir.
10.  Wikipedia bitaraplyk syýasatyna esaslanýar. Bu ensiklopediada aýratyn hem jedelli temalar boýunça berilýän maglumatlar iki tarapyň hem öňe sürýän pikirlerini deň derejede okyjylara ýetirýär. Wikipedia ýeke täk bir ýurduň, ýeke täk bir milletiň, ýa-da aýratyn bir toparyň, synpyň ensiklopediasy däl-de, ol tutuş dünýä halklarynyň ýüz tutýan maglumat çeşmesidir.
“Wi-Fi” haýal işlese näme etmeli?
Häzirki wagtda “Wi-Fi” arkaly internetden peýdalanýanlaryň sany günsaýyn artýar we käte olarda “ ‘Wi-Fi’ internet haýal işlände näme etmeli?” diýen sorag döreýär.
“Türkmenportal” bu sorag boýunça birnäçe maslahatlary taýýarlady.
1. Ilkinji bilen, hemmä mälim bolan usul, “Wi-Fi” routeriňizi öçürip, täzeden ýakyp görüň (перезагрузка).
2. Siziň “Wi-Fi” internetiňizi sizden başga kim ulanýandygyny anyklaň. Belki, köp adam ulanýan bolmagy ahmal we netijede internet haýal işläp biler. Ulanyjylaryň sanyny “Wi-Fi” routeriň sazlamalar sahypasynda görmek bolar.
3. “Wi-Fi” internetiňiziň tizligini barlap görüň. Tizlik hakykatdan hem pesmi ýa-da dälmi anyklamagyňyz maksada laýyk bolar. Internetiň tizligini nädip barlap bolýandygyny geçen makalalarymyzyň birinde gürrüň beripdik.
4. “Wi-Fi” routeriňiziň sazlamalaryny gözden geçirip görüň. Esasan hem tizlik we tor bilen bagly sazlamalaryna göz aýlaň. “Wi-Fi” routeriň goragyny nädip üpjün etmeli we sazlamalar sahypasyna nädip girip bolýandygyny geçen makalalarymyzyň birinde belläp geçipdik.
5. Internete girýän enjamyňyzdaky (kompýuter, telefon, planşet we ş.m.) artykmaç programmalary wagtlaýyn öçürip görüň. Meselem: açyk duran awtomatiki usulda täzelenýän programmalar (автообновления).
6. Kompýuter ýa-da telefonyňyzyň wagtlaýyn ýadyny (RAM) arassalap görüň. Käte wagtlaýyn ýat dolan ýagdaýynda ähli programmalar haýal işläp başlaýar.
7. Internete girýän web brauzeriňizdäki “cookie”-leri, ýagny web brauzeriň wagtlaýyn ýadynda galýan öňki giren ýerleriňiz, alan faýllaryňyz barada ýaly maglumatlary arassalap (pozup) görüň.
8. Internete girýän web brauzerleriňizi üýtgedip görüň. Käbir web brauzerler örän haýal işleýär, käbirleri bolsa internetiň tizligine görä optimizirlenen görnüşde işleýär.
9.  “Wi-Fi” routeriňize ISP-den gelýän kabeliň talaba laýyk işjeňligini (“Ethernet”, ADSL kabeller) barlap görüň.
10. Käbir diwarlary galyň jaýlarda, “Wi-Fi” router, signallaryny ähli otaglara ýetirip bilenok. Şunuň ýaly ýagdaýlarda antennasy köpräk bolan has güýçliräk router satyn alynmaklyk maslahat berilýär.
11. “Wi-Fi” routeriňizi ýerde ýa-da bir zadyň arkasynda goýmaň. Ony ýokarrakda goýmaklyk maslahat berilýär.
12. “Wi-Fi” internetiň tizligi barada şol ISP-iň (ISP – “eng. Internet Service Provider”, Internet hyzmatyny beriji edara) müşderisi bolan, ýagny siziň ISP-iňiz bilen bir bolan, şol bir ISP-iň internetini ulanýan dostuňyzdan ýa-da tanşyňyzdan hem sorap görüň. Eger olarda gowy işläp, sizde haýal işleýän bolsa, diýmek bu – siziň içki meseläňiz.
13. Iň soňky usul bolsa, ISP operatoryňyza jaň edip görüň. Operator hem size kömek eder we degişli maslahatlary berer.
Internetiň tizligini nädip barlamaly?
Öýlerdäki “Wi-Fi” interneti keseki adamlardan nädip goramaly?
“Wi-Fi” routerda açarsözüni nädip çalyşmaly?
Ýurdumyzda internetiň elýeter bolmagy bilen onuň ulanyjysynyň sany günsaýyn artýar. Şunuň bilen birlikde “näme üçin internet haýal?”, “näme üçin işlänok?”, “nädip internetiň balansyny doldurmaly?”, “nädip wi-fi açarsözüni çalşmaly?” we ş.m. ýaly soraglar ýüze çykýar. Bu gezek “Wi-Fi” açarsözüni nädip çalşyp bolýanlygy barada gürrüň bereris.
“Wi-Fi” açarsöz çalyşmagyň logikasy, ýagny etmeli ädimleriň yzygiderliligi ähli routerlerde deňräk diýsek ýalňyşmarys. TP LINK bolsun, Tenda bolsun ýa-da Xiaomi….
1. Kompýuter ýa-da ykjam enjamyňyzyň üsti bilen routera baglanmaly. Eger-de siz “Wi-Fi” torunyň adyny bilýän bolsaňyz, onda şoňa baglanyň. Mysal üçin TP-LINK 1535.
2. Indi bolsa routeriň interfeýsine, ýagny menýusyna girmeli. Kompýuteriňizde ýa-da ykjam enjamyňyzda islendik brauzeri açyp, routeriň adyny ýazmaly. Muny bilmek üçin routeriňiziň arkasyna serediň. Mysal üçin http://tplinkrouter.net ýa-da adatça şu adreslerde http://192.168.1.1 ýa-da http://192.168.0.1. Ýa-da “Wi-Fi” routeriňiziň ýany bilen çykýan ulanyş düzgüni kitapçasynda bular ýazylgy bolýar.
Soňra ulanyjy adyny we açarsözüni soraýan penjire açylar. Ol setirlere degişlilikde “admin” we “admin” ýazmaly (goşa dyrnaksyz). Bular adatça öndüriji kompaniýasy tarapyndan berilýän ulanyjy ady we açarsözi bolup durýar. Gelejekde bulary, şol sanda “Wi-Fi” routeriň sazlamalar sahypasynyň IP salgysyny degişli menýularyň üsti bilen üýtgedip bilersiňiz.
3. Indiki ädimde “Wi-Fi” routeriň sazlamalar sahypasyndaky menýularyň sanawy açylar.
Içine gireniňizden soň Wireless  menýusyny gözläň. Wireless  menýusyna basyp password ýa-da parol diýen setirde “Wi-Fi” toruňyzyň açarsözüni  üýtgedip bilersiňiz. Üýtgedeniňizden soňra “Save” (ýatda saklamak) düwmesini basmaly we penjireden çykmaly. Soňra açarsözüňiziň üýtgäp-üýtgemändigini barlap bilersiňiz.
Üns beriň, routeriňizi sazlamak işleri şol ugurdan hünärmen adamlar tarapyndan ýerine ýetirilse dogry bolar. Açarsözüňizi çalyşjak bolup routeriňizi işjeň däl ýagdaýa getirip bilersiňiz.
“Wi-Fi”-den soňky 10 ýylyň dowamynda iň uly täzelik.
Häzirki wagtda döwrebap enjamlaryň köpüsi “Wi-Fi” funksiýasy bilen üpjün edilen. “Wi-Fi” tehnologiýasy giňden ýaýran we ählimize tanyş diýsek ýalňyşmarys. “Wi-Fi” tehnologiýasyny kompýuterler, mobil telefonlar, routerler we ş.m. enjamlarda görmek bolar.
“Wi-Fi” enjamlary 10 ýyldan gowrak gorag (howpsuzlyk) protokoly hökmünde “WPA-2”-ni ulanyp gelýärler diýlip “theverge” saýtynda habar berilýär. Gorag protokoly ulanyjynyň “Wi-Fi” toruna baglanmak üçin ýazýan açarsözüni we şol tordaky işlenilýän maglumatlary goraýar, ýagny “WPA-2” protokoly belli algoritmlere laýyklykda açarsöz we maglumatlary şifrleýär we olaryň goragyny üpjün edýär. “WPA-2” protokoly “Wi-Fi” enjamlarynda 2004-nji ýyldan bäri ulanylyp gelinýär!
“Wi-Fi Alliance” kompaniýasy täzelikde “WPA-3” gorag protokolly enjamlary sertifisirläp başlady diýlip ýokarda agzalan saýtda nygtalýar. Täze “WPA-3” protokoly goşmaça goragy üpjün etmek bilen, hakerleriň açarsözleri döwmegine garşy güýçli protokol hökmünde hyzmat etjekdigi we maglumatlaryň berk goragyny üpjün etjekdigi aýdylýar.
Mysal üçin, käte “Wi-Fi” torunyň açarsözüni bildim, açarsözüni tiz tapdym ýaly sözleri eşitýän bolmagyňyz ahmal. Aslynda, “Wi-Fi” tehnologiýasynyň häzirki “WPA-2” gorag protokolyny hem döwmek aňsat iş däl. Açarsözi bilmek üçin “bir-birden simwollary barlama” usuly bilen, belki onlarça günüň dowamynda, açarsöz örän ýönekeý bolan ýagdaýynda bilinmegi ähtimal. Täze “WPA-3” protokoly bolsa häzirkiden goragy örän güýçli boljakdygy bellenilýär.
Birnäçe ýylyň dowamynda bazarlarda täze protokol bilen işleşip biljek täze routerler we beýleki enjamlar satylyp başlanar, köne protokolly enjamlaryň bolsa programma üpjünçiliginiň maglumatlar binýady täzelenmeli bolar diýilýär. Täze protokol 2019-njy ýylyň soňunda ulanylyp başlanar diýip “Wi-Fi Alliance” kompaniýasy tarapyndan habar berilýär.
Aýratyn bellenilmeli maglumat – “WPA-2” gorag protokolly enjamlar “WPA-3” gorag protokolly enjamlar bilen işleşip bilmek mümkinçiliginiň boljagy.
«Ykjam daňylan galstuk — durmuşyň ilkinji ynamly ädimi» — Oskar Waýld.
Döwrebaplyga ymtylýan islendik erkek kişi tekjesinde ajaýyp galstuklary jemleýändir. Bu aýratyn-da üstünlikli işleýän we sylaglanýan adamlarda hökmany bolaýmaly ýagdaý.
Ýöne erkekleriň özi bolsa galstuk dakynmak babatda dürlüçe pikirde — olaryň biri galstuk dakynmagy örän halaýan bolsa, ýene birleri galstuk dakynman gezýärler ýa-da öýe gelenlerinde ilkinji çykarynýan zatlary şol bolýar.
Bu makalada siziň indiden başlap galstuk dakynmak isleýändigiňiz ýa-da eýýäm galstugyň çyn aşygydygyňyz barada däl-de, galstuk baradaky bolup biljek garaýyşlar, sowallar dogrusynda belläp geçmek isleýäris.
Galstugy diňe nusgawy stildäki egin-eşikler bilen dakynmalymy?
Bir söz bilen aýtsak, ýok. Bilermenler galstugy penjeksiz dakyp bolýandygyny, munuň üçin bolsa inçe galstuugy saýlamagy we köýnegi bedeniňe görä seçip almagyň zerurdygyny belleýärler. Şunuň bilen birlikde olar gysga ýeňli köýnek bilen galstuk dakynmazlygy aýdýarlar, ondan gowsy ýeňli köýnegi epläp geýmegem bolar.
Geýim tekjäňde ortaça näçe sany galstuk bolmaly?
Bellenilişine görä, her lybas üçin üç sany galstuk alyp goýulýar. Ýöne döwrebap modanyň ideal talaplaryna eýermek hökman däl diýlip pikir edilende, hepdede 4-5 gün galstuk dakynýan adam üçin 8 sany ýaly galstuk hem ýeterlik bolar. Eger galstugy diňe dabaraly ýagdaýlar üçin dakynýan bolsaňyz, onda size dört galstugam laýyk bolýar.
Galstugyň uzynlygy we ini nähiliräk bolmaly?
Galstugyň uzynlygy kemeriň ortaky berkitmesine çenli ýetmeli. Muny barlap görmek üçin galstugy uzynlygyna köýnegiň 3-4 iliginden aşaklygyna girizip görmek ýeterlikdir. Bu stil military tuck-in diýlip atlandyrylýar (harby düzleme) we tomsuna örän gowy gelişýär. Galstugy jalbaryň içine salmak düýbünden ýalňyşdyr. Bu örän gelşiksiz görünýär. Edil şunuň ýaly, mysal üçin nahar başynda galstugyňyzy egniňizden aşyrmak hem dogry däldir.
Galstugyň ini babatda aýdylanda, onuň adaty kadaly ölçegi bar, mysal üçin 7-7,5 santimetr. Bu ölçeg köplere kybap gelýär. Şeýle-de galstuk saýlananda penjegiň ýakasynyň inliligine üns bermeli. Olar biri-biri bilen laýyk gelmelidir.
Galstuk bilen köýnegi nädip sazlaşdyrmaly?
Ilkinji nobatda, reňki laýyk gelmeli. Uniwersal ak ýa-da mawy köýnekler bilen islendik reňkdäki galstuk kybap gelýär. Süýt reňkli köýnek bilen reňkdeş ýa-da goňur reňkli galstuk laýykdyr.
Gyzyl reňkli köýnek bilen garamtyl öwüşginli, aýratyn-da gara reňkli galstuk dakynmak ýerine düşer. Garamtyl (gara ýa-da garamtyl gök) reňkli galstuklary ýapyk gyzyl reňkli köýnek bilen hem dakynyp bolýar. Gök köýnege bolsa gyzyl, gara hem-de sary reňkli galstuklar gelişýär. Mawy reňkli köýnege hem gyzyl, ýaşyl we sary galstuklar laýykdyr.
Bellik üçin uniwersal reňkli galstuklara gök we ýapyk gyzyl reňkli galstuklaryň degişlidigini nygtamak bolar.
Galstuga gysgyç näme üçin gerek?
Gysgyç galstugy gysyp saklamak we ony zerur ýerinde saklamak üçin gerek. Ýene bir bilmeli zatlaryň biri — gysgyjy galstuk bilen perpendikulýar, has takygy goltuk jübiniň deňinde dakmak gerek.
Galstuk satyn alnanda nämä aýrtayn üns bermeli?
Bu babatda Turkmenportal habarlar saýtyna meşhur «Altin Yildiz» brendiniň Aşgabatdaky dükanynyň hünärmeni degerli maslahatlary berýär.
Ýokary hilli önüm üç ýerinden tikilen bolýar, mysal üçin galstugyň arka ýüzünde onuň iki gapdalyny berkidýän bölek ýerleşdirilýär.
Has hilli galstuklar diňe tebigy materiallardan — ýüpekden, pagtaly ýüplükden, zygyr matadan we kaşemirden taýýarlanylýar. Mundan başga-da, galstuk gysylmaly we towlanmaly däldir.
Galstuk saýlamakda Aşgabat şäheriniň «Berkarar» söwda we dynç alyş merkezinde ýerleşýän «Altin Yildiz Classics», «Ramsey» hem-de «Avva» ýaly meşhur brendleriň dükanlaryna ýüz tutup, hakyky materiallardan tikilen galstuklary saýlap bilersiňiz. Bu ýerde zähmet çekýän döwrebap moda has oňat düşünýän satyjy-hünärmenler diňe bir galstuk saýlamakda däl, eýsem geýim tekjäňizde hemişe islendik ýagdaýlar üçin ýarajak egin-eşikleri, şeýle-de aksessuarlary saýlap almaga ýardam ederler.
"Ynsan ýaly syzýar".
Türkmen topragynyň gymmatlyklarynyň arasynda üşükliligi, syzgyrlygy, gaýduwsyzlygy bilen dünýä meşhur bolan alabaý itlerimiz bar. Olaryň goraýan öýüne, eýesine wepalydygy hakda köpsanly eserler döredildi, goşgular düzüldi. Biz bu hakykata gündelik durmuşymyzda hem häli-şindi gabat gelýäris.
...Bir maşgala ýaşaýan obasyndan başga ýere göçmekçi bolýar. Öýüň goşlary, ownukdyr iri mallaryň ählisi ulaglara ýüklenilýär. Indi gapyny gulplap, goňşular bilen hoşlaşyp, ýola düşübermelidi. Şu ýerde garaşylmadyk mesele ýüze çykýar duruberýär. Öý eýelerine köp ýyllap hemra bolan, olara wepadarlyk bilen hyzmat eden alabaýy ulaga münmäge kes-kelläm garşy bolýar. Olaryň alabaýlaryny täze ýurda alyp gitmek üçin eden synanyşyklary başa barmaýar. Şeýdip, alabaý göçülen öýüň öňünde ýalňyz galyberýär.
Täze ýere göçüp gelen maşgalanyň agzalaryny goňşulary gowy garşylaýarlar. Şeýdip, olar täze ýurda, täze ile öwrenişip başlaýarlar. Ýurt kemi ýok, adamlary-da mylakatly, baryş-gelişli. Ýöne her gezek saçagyň başyna jem bolnanda, maşgalanyň bir agzasy kem ýaly bolup durupdyr. Bu ejirli duýgy-da öňki ýurtda galan alabaýyň ýokdugy bilen baglydy. Ol ozallar şeýle ýagdaýda gazan ýaly kellesini öň aýaklarynyň üstüne goýup, olaryň gapdaljygynda gözlerini ýumup ýatardy, dili bolmasa-da, eýeleriniň edýän gürrüňlerine düşünýän ýalydy. Maşgalanyň ähli agzasy wepaly itlerini küýsemek küýseýärdi. Aýlar-günler bolsa tirkeş gurap geçip durdy.
Günlerde bir gün olar göçüp gaýdan obalaryna — köne ýurtlaryna görme-görüşlige barmagy niýet edinip, uzak ýola rowana bolýarlar. Ilki baryp maňlaýlaryny dirän ýerleri hem göçüp gaýdan ojaklary bolýar. Haçan-da agyr gulp asylan gapynyň öňünde garysyna ýassanyp ýatan köpeklerini görenlerinde, haýran galmakdan hem-de tolgunmakdan ýaňa birbada özlerini ýitirýärler. Alabaý bolsa olary görenden, darsa ýerinden turup, eýeleriniň öňünden çykýar. Soňra goňşy-golamlary alabaýy näçe sapar öz öýlerine alyp gitmekçi bolandyklaryny, ýöne onuň mährem ojagyny taşlap gitmändigini, şol sebäpli oňa ýalyny şu ýere getirip berendiklerini gürrüň berýärler. Bu waka itiň eýelerine ýiti täsir edýär. Olar yzlaryna göçüp gelmegi makul bilýärler.
Aşakdaky beýan etmekçi bolýan wakam bolsa hut özüm bilen baglanyşykly bolupdy. Mundan birnäçe ýyl ozal goňşy döwletde ýaşaýan garyndaşlarymyňka görme-görüşlige gitdim. Ýakyn garyndaşlarymyň biri meni hormatlap, myhmançylyga çagyrdy. Biz onuň ulagynda ýola düşdük. Ol çetki obalaryň birinde, gür jeňňellige golaý ýerde ýaşaýardy. Ep-esli ýol geçip, onuň öýüne baryp ýetdik. Herimiz öz tarapymyzdan gapyny açyp, ulagdan düşdük. Wagt gijigip, garaňky gatlyşypdy. Biraz aňyrrakda ýerleşýän öýüň ýanyp duran çyralary daş-töweregi biraz ýagtyldýardy. Men ulagdan düşen ýerimde doňup galdym. Edil ýazzy maňlaýymda äpet türkmen alabaýy meniň ýüzüme garap durdy. Aramyz bolsa bir ädim çemesidi. Birbada: «Çaltlyk bilen yzyma, awtoulaga özümi ataýsam, näderkä?» diýen pikir kellämde at çapdy. Ýöne näçe çalasyn bolsam-da, alabaýdan ozup bilmejekdigime gözüm ýetensoň, duran ýerimde doňňara daşa döndüm. Alabaý bolsa biraz wagt meni synlamagyny dowam etdirdi-de, soňra aýaklarymy, ellerimi ysgaşdyrdy. Men hem onuň mähnet kellesini, alkymyny sypalaşdyryp başladym. Öý eýesi alabaýyň bu ýere gelenini-de görmän ekeni. Ol biziň bolup durşumyzy synlap, haýran galdy.
— Bu nähili boldy?! Sakar keseki adamy, ýat haýwanlary bu ýerlere getirmeýärdi. Şu gezeg-ä ol häsiýetini üýtgetdi — diýip, geň galyp seslendi. Soň bolsa bir zat ýadyna düşen ýaly, sözüni guwanç bilen dowam etdirdi. — Indi bildim sebäbini. Bu köpek güjük wagty türkmen topragynda ösüp ulalypdy ahyryn. Men ony şol ýerden getiripdim. Ol senden özüne mähriban bolan topragyň ysyny alandyr. Haýwan diýersiň welin, edil ynsan ýaly syzýar...
Türkmenabat şäheri.
“Çopan hasabymy” ýa-da biznesde hasap-hesip bolmalymy?
Geçen asyryň 90 – njy ýyllarynda, biziň ýurdymyzda telekeçiler döräp başlady. Kim Turkiýa, kim Birleşen Arap Emirligine, kim Hytaýa gatnap söwda edip başladylar. Biz kiçidik, ene-atamyň söwdany ýola goýmak üçin daşary ýurda gatnap başlanlary ýadyma düşýär.
Maşgala biznesi ýola girdi, dolanşyk ulalýardy. Öýmizde owadan edip bejergi işlerini geçirdik. Awtoulag satyn aldyk. Umuman guruply ýaşaýardyk. Bir näçe ýyl geçen soň, meseleler çykyp başlady. Dolanşyk kiçelýärdi, öýdäkiler söwda-da kynçylyklara duçar bolup başladylar. Esasy kynçylyk bolsa, biznesi dowam etmek üçin pulyň ýetmezçiligidi. Iň soňunda bolsa söwdany goýmaly boldylar. Bir näçe ýyllardan soň okuwy gutaryp ykdysatçy diplomyny alanymdan, maňa bu ýagdaýyň näme üçin beýle bolandygyny seljermek gyzykly boldy.
Maşgala biznesiniň batmagynyň sebäbi nämededi? Hemme maglumatlary bir sany galyň bloknotda jemlenýändigini gördim, ýagny söwdegär Döwranyň bize bergisi, biziň söwdegär Merede bolan bergimiz şol bloknoda ýazylypdyr.
Maglumatlar tertipsiz, hersi her ýerde ýazylypdyr we ol ýazgylara düşünýän diňe Ejem eken. Batmaklarynyň esasy sebäpleriniň biri, hasap –hesibiň ýöredilmändigi,  söwdadan gelen ähli puly peýda diýip hasaplanandygy, çykdajylaryň asla bellenmändigi, pul serişdeleriň hasapsyz sowulandygyny netijesinde bolandygyna göz ýetirdim.
Türkmen dilinde aýdanymyzda bu görnüşdäki hasaba “çopan hasaby” diýýärler. Häzri ene-atam pensiýada öz tejribelerini ýaş telekeçiler bilen paýlaşýarlar. Elbede her bir täjir ussatçylyk bilen buhgalter hasabyny ýöredip bilmez. Emma iň bolmanda her bir täjir çykdajylary hasaplap, gazanan peýda möçberine çykyp biler. Biziň bilşimiz ýaly pul, hasaby gowy görýär. Sizizň gazanan girdejiňiz näçe, ýa-da siziň eliňizdäki sowup biljek pul möçberiniň näçedigini bilmegiňiz üçin hasap-hesibi dogry ýöretmek gerek.
Ondan bäri bir näçe ýyllar geçdi. Bu günki günde ýurdymyzda tehnologiýalaryň ösmegi, jemgyýetde zähmet bölünşiginiň has-da kämilleşmegi bilen, hasap – hesip ýöretmek aňsatlaşdy.Kompýuter programmalary size düwmejige ýeke gezek basanyňyzda islendik maglumaty berýär.  Maliýeçiler bolsa size bu ugurda kömek etmäge taýýar.
Hasap - hesip näme we ol näme üçin gerek.
Hasap – hesip bu geçirilýän amallaryň ýagdaýynyň,  netijesiniň sandaky görnüşidir. Ol aşakdaky sebäpler üçin gerek;
Haryt sanyny bilmek üçin;
Satyjylar, satyn alyjylar, işgärler bilen geçirilýän hasaplaşyklary bilmek üçin;
Nagt pullaryň hereketini yzarlamak üçin;
Çykdajylary jikme-jik yzarlamak üçin;
Netijäni görmek üçin (Peýda).
Soňky on ýyllykda ýurdumyzda biznes bilen meşgullanýanlaryň sany on müňlerçä ýetdi. Şübhesiz her bir telekeçiniň işinden elmydama peýda almak isleýändigini bilýäris.Biz bu makalany ilkinji nobatda telekeçilik işini başlaýan ýaş telekeçiler üçin ýazdyk. Ýolyň başynda, siz üçin söwda-satykdan geljek müňläp manatlar islendik meseläni çözjek ýaly bolup görünýändir. Emma beýle däl, ilki başda hasap - hesip meselesin çözmeseňiz siz gitdigiçe has-da kyn meselelere duçar bolarsyňyz. Şeýlelikde, egerde siz biznesiňiziň ösüp pajarlamagyny isleýän bolsaňyz, hasap – hesibiň möhümdigini ýatdan çykarmaň.
Dowamyny soňky makalalarymyzda okaň.
“Çunsze” — Hytaýlylaryň täze ýyly ýa-da bahar baýramy.
2022-nji ýylyň 1-nji fewralynda Hytaý aý senenamasyna laýyklykda, täze ýylyň başlanmagy baýram edilýär. Bu şanly senäni garşy almak däplerine diňe bir Hytaýyň ýaşaýjylary däl, eýsem Taýland, Indoneziýa, Singapur, Malaýziýa, Filippinler ýaly buddizmiň giň ýaýran beýleki ýurtlary, şeýle-de hytaý medeniýeti we taryhy bilen gyzyklanýanlaryň ählisi ähmiýet berýär.
Täze ýyl gök (käbir garaýyşlara görä gara) barsyň ýyly hasap edilýär. Hytaýda Täze ýyla “Çunsze” (Chūnjié) — Bahar baýramy hem diýilýär. Onuň anyk kesgitlenen senesi bolman, ol her gezek aýa laýyklykda bellenilýär. Hytaýlylar täze ýyly iki hepdä golaý wagtlap belläp geçýärler. Adatça bolşy ýaly, ony maşgalalary bilen geçirýärler, garyndaşlary bilen bir saçagyň başyna jemlenýärler, şähdini açýarlar we dynç alýarlar. Bu günlerde köçelerde we ulaglarda adamlaryň sany ep-esli artýar, otlular we uçarlar hem köp bolýar, her kim uzakda ýaşaýan garyndaşlaryny görmäge howlukýarlar.
Hytaýyň iň meşhur Täze ýyl däpleriniň biri hem feýerwerklerdir. Rowaýatlara görä, feýerwerk partlamalary şowsuzlyk we betbagtlyk getirýän ýaramaz ruhlary kowýarmyş. Şeýle hem ýasama kagyz pullary ýakmak däbi-de ýogalan ata-babalaryň ruhuna şowlulyk getirýär diýlip düşünilýär.
Täze ýyl baýramçylygynyň bellenilýän günlerinde hytaýlylarda öýleri ýygnamak nädogry hasap edilýär. Mundan başga-da saç kesmek we adatça gaýçy we beýleki ýiti zatlary ulanmak, zatlary döwmek, dawa etmek, karz bermek we ş.m gadagan hasaplanýar.
Täze ýylyň bir gün öňüsyrasynda jaýlar bezegler bilen bezelýär, köçelere gyzyl çyralar asylýar, gelýän ýylyň alamaty bolan jandaryň şekillerini asmak hem asylly däp bolup durýar.
Hytaýlylarda Täze ýyl baýramçylygynda çagalara gyzyl bukjalara salyp pul sowgatlary berilýär.
Baýramçylyk günlerinde Hytaýda esasy baýramçylyk nahary hökmünde börek taýýarlanylýar. Baýramçylyk saçagynda elde taýýarlanylýan bu nahar näçe köp bolsa, şonça-da gowy görülýär. Börekler adaty reňkinde, şeýle-de dürli reňklerde taýýar edilip, saçaga bezeg berýär.
Hytaýda Täze ýyl günlerinde ähli ýerleriň gyzyl reňkde bolmagy ýöne ýerden däl, sebäbi ol rowaýaty şahly nägehan Niany kowmaga ýardam edýär.
Täleýnamada beýan edilişine görä, bars ýyly durmuşyny üýtgetmäge doly göreşjek adamlar üçin iň bir üstünlikli, şowly ýyllaryň biri bolar. Bars hemişe bir zadyň gözleginde ýaşaýanlygy üçin, ol rähnetiň hem diňe zähmetiň netijesidigini salgy berýär.
"Ýaşlyk" teleradioýaýlymynyň "Çagalaryň sesi" gepleşiginiň alypbaryjysy Batyr Hojanyýazow bilen söhbetdeşlik.
— Batyr, ilki bilen bellemeli zat: özüňiz döredijilik bilen meşgullanýarsyňyz. Çeper döredijilik we çagalar gepleşigi — bularyň bir-biri bilen baglanyşygy-ha bardyr.
— Elbetde. Men täjirçilik ugrundan ýokary bilim aldym. Heniz talypkam döredijilik bilen gyzyklanýardym, gazet-žurnallar bilen aragatnaşyk saklaýardym. Bir gezek çagalar üçin ýazan goşgularymy alyp «Güneş» žurnalynyň redaksiýasyna baranymda, žurnal bilen teleýaýlymyň bilelikdäki çagalar gepleşigini açmak hakda pikir alyşdyk. Şeýdip, 2011-nji ýylda «Çagalaryň sesi» teleýaýlyma çykdy.
— Dogrudanam, biz gepleşikde «çagalaryň sesini-hä» eşidýäris. Şonuň üçinem: «Köp wagt däl, ýene-de laýyjak bir hepdeden siziň bilen duşuşarys» diýen sözleriňizden soň, çagalar indiki gepleşige sabyrsyzlyk bilen garaşýarlar. Munuň üçin irginsiz zähmet gerekdir.
— Ilki bilen, höwes gerek. Soň yhlas bilen zähmet utgaşýar welin, ähli işler sazlaşyp gidiberýär eken. Ýolugra döreýän kiçijik kemçilikleri, goýberilýän säwlikleri soňky gezek gaýtalamazlyga çalyşýarsyň.
— Meselem...
— Ilkibadalar gepleşigi görenler: «Özüňi gaty agras alyp barýarsyň, birazajyk çaga häsiýetlerini, hereketlerini öwren» diýdiler. Muny synap gördüm welin, hiç ýetmeli nokadyna ýetenok, ýasamarak çykýar. Ahyry bir karara geldim: «Çagalaryň islegini bilmeli. Gepleşik janly bolmaly».
— Nähili usulda amala aşyrdyňyz?
— Çaga häsiýetleri dürli-dürli. Käbiri derrew açylyp gidýär, käbiri bolsa ýygrarak. Onsoň birtopar sowal berip görýärsiň: «Sen top oýnamagy halaýarmyň? Dostlaryň kim? Kim bilen myhmançylyga köp gidýärsiň?..» Synlap otyrsyň welin, şol sowallaryň haýsydyr birinde çaganyň ýüzi açylyp gidýär, göwünjeňlik bilen jogap berýär. Onsoň gürrüňi şol ugra gönükdirýärsiň. Çaga derrew açylýar-da, özi gürrüňden gürrüň açyp, ozalky sowallaryňa-da gaýdyp gelýärsiň.
— Has ýygraraklaram-a bolýandyr.
— Bir gezek bir gyzjagazy hiç gürledip bilemok. Ahyry: «Doglan günüň haçan?» diýdim. «Aý, pylança wagt mundan öň geçdi» diýip, göwünsiz jogap berdi. Menem: «Maňa näme üçin aýtmadyň? Onda men-ä senden öýkelejek» diýip, ýüzümi başga ýana öwren bolup oturdym welin, «Ýadymdan çykypdyr-a. Indiki-de hökman aýdaryn» diýip, çyny bilen jogap berip başlady. Şol gepleşik şowlam çykypdy. Diýjek bolýanym: başardygymdan tebigylygy saklamaga çalyşýaryn.
— Bu-da gepleşigiň bir üstünlikli tarapy bolsa gerek. Sebäbi çagalar gepleşikde özlerini şeýle erkin duýýarlar. Belki-de, olaryň siz bilen teleýaýlym arkaly gaýybana tanyşlygyndandyr.
— Dogrusy, ýolda-yzda-da çagalar gabat gelýär welin, senem näme, işli-aladalyrak. Onsoň käwagt edil gepleşikdäki ýaly gürleşip durubam bolanok. Şonda çagalaryň käbiriniň ýüzüme geňgalyjylyk bilen seredýän gezeklerem bolaýýar.
— Okyjylar üçin gyzyklydyr: öz çagalyk pursatlaryňyz.
— Entek 4 ýaşymdakam, garyndaşlarymyz toý etse, hökman ejeme ýalbarýan ekenim: «Elime mikrofon alyp toýda aýdym aýtjak» diýip. Ahyry bir toýda daýzam aýdymçynyň ýanyna eltipdir, hezil edip aýdym aýdypdyryn. Häzirem toýa barsam: «Hany bir aýdym aýdyp ber-dä» diýip, degişýärler. Özüm üçinem gyzykly: toýuň wideoýazgysynda şol aýdan aýdymym saklanyp galypdyr.
— Şeýle höwesiňiz bolan bolsa, onda näme üçin aýdymçy bolmadyňyz?
— Çagalykda arzuw kän-dä. Käte garagollyk diýen ýaly wakalaram bolaýýar. Kiçi synplaryň birinde okaýarkam, söwda bilenem gyzykýardym. Şeýle bir söwda edesim gelýär. Täze ýylda mekdepde oňat okaýanlara sowgat berildi. Mekdepden çykyp, şony satmanyň kül-külüne düşenim ýadymda.
— Täjirçilige höwes etmegiňiziň, ol ugurdan ýokary bilim almagyňyzyň aňyrsynda-da çagalyk höwesi, gyzyklanmasy bar eken-dä?
— Elbetde.
— Çaga terbiýesi hemişe hemme ýerde baş meseleleriň biri. Bir dana: «Her aýdylan söz çaganyň şahsyýetine goýlan bir kerpiçdir» diýýär. Siziň gepleşigiňiziň çaga terbiýesi bilen nähili baglanyşygy bar?
— Soňky döwürde «Dostuň ýalan sözlese näme diýýärsiň?» ýa-da «Doganyň bir ýere äkitjek diýip, äkitmese, näme edýärsiň?» diýen ýaly sowallary hasam köp berýäris. Çaga ýüregindäkini diýýär-diýýär, ahyrynda: «Onda näme etmeli?» diýen ýaly sowal ýüze çykýar, çagany şonuň dogry çözgüdini tapmaga gönükdirýäris. Özi pikirlense, şol zady oňat kabul edýär. Diýmek, çaganyň arassa kalbynda dörän şol kiçijik dogry çözgüdem ony ýene-de bir gezek terbiýeli bolmaga çagyrýar. Bu — gepleşigimiziň esasy maksady.
— Ýene başky sowala gaýdyp geleliň. Çagalar bilen işleşmegiň döredijilige täsiri barmy?
— Ýerlikli sowal. Oguz han adyndaky «Türkmenfilm» birleşigi tarapyndan «Şärikli ekin», «Mämmetjan» ýaly döwrebap 3D ölçegli multfilmleriň birnäçesi surata düşürildi. Şol multfilmleriň edebi esasyny ýazdym. Ynha, muny: «Çagalar bilen işleşmegimiň döredijiligime täsiri» diýip aýdyp bilerin. Şeýle-de birnäçe goşgularym aýdyma öwrüldi.
— Dowamly bolsun! Batyr, söhbedimizi körpe okyjylarymyza arzuwlaryňyz bilen jemläýeliň.
— Sag boluň! Eziz çagalar! Hemişe ene-atalaryňyzyň, mugallymlaryňyzyň aýdanlaryny diňläň, ýerine ýetiriň! Okuwda, okuwdan soň hemişe tertiplije boluň! Özüňizden ululara hökman salam beriň! Dostlaryňyz, doganlaryňyz bilen hemişe agzybir boluň! Şonda ulular beýleki çagalara sizi görkezip: «Ynha, şunuň ýaly edep-terbiýeli boluň!» diýerler.
«Ýunus» haryt nyşanly önümleriň taryhy.
«Ýunus» haryt nyşanly önümler Türkmenistanda eýýäm birnäçe ýyllar bäri tanalyp gelýär. Kärhananyň duzly we duzsuz gowrulan günebakar çigitleri, duzly maňyzlary, şekersiz sakgyçlary islendik dükanyň tekjelerinde gabat gelip, hemişe uly isleg bilen satyn alynýar. «Ýunus» haryt nyşany Türkmenistanyň içerki bazaryna ozal import edilip gelinýän önümleri öndürmek bilen, importuň ornuny tutýan önümlerini öndürmek syýasatynda üstünlikli iş alyp barýan kärhanadyr. «Ýunus» önümleriniň hili daşary ýurtly ugurdaş kärhanalar bilen bäsdeşlige eýedir.
«Altyn Ýunus» hususy kärhanasy azyk önümlerini satýan adaty lomaý we bölekleýin kärhana hökmünde işini 2005-nji ýylda ýola goýdy. Kem-kemden işewürligiň ösmegi netijesinde, harytlaryň gerimi giňedi, söwda nokatlary tutuş ýurduň ähli sebitlerinde peýda boldy hem-de kärhana Türkmenistanda belli daşary ýurt haryt nyşanlarynyň dilerlik wezipesini ýerine ýetirip başlady.
Kärhana soňra häzirki meşhur «Ýunus» haryt nyşany bilen 2014-nji ýylda hasaba alyndy. Şondan bäri hem kärhananyň bütin ýurt boýunça önümçilik desgalary açylyp başlandy, has takygy, ilki bilen, 2016-njy ýylda Maryda, soň bolsa 2020-nji ýylda Aşgabadyň golaýyndaky Änew şäherçesinde gowrulan çigitleri öndürýän kärhana açyldy. 2017-nji ýylda «Altyn Ýunus» şekerli sakgyçlaryň, 2018-nji ýylda bolsa şekersiz sakgyçlaryň, şeýle hem içi sakgyçly horazsüýjüleriň önümçiligini özleşdirdi.
2020-nji ýyldan başlap, Änewdäki önümhanasy açylanyndan soň, «Altyn Ýunus» kärhanasy özi üçin täze bir önümçiligi — konditer önümlerini öndürmegi ýola goýup başlady. Ilki bilen, biskwitler, soň bolsa «Altyn Ýunusyň» waflileri kem-kemden türkmen alyjylarynyň arasynda meşhurlyk gazandy. Şu ýyldan başlap, «Ýunus» haryt nyşany bilen şokolad batonlary we süýjüler, şeýle hem Türkmenistanda ilkinji gezek köpürjikli şokoladlar we içi oýunjak sýurprizli şokolad ýumurtgalary öndürildi.
Häzirki wagtda «Altyn Ýunus» kärhanasynyň önümleriniň hatarynda hemmeleriň bilýän sakgyçlary we gowrulan çigitlerden başlap, «Well» we «Topgam» ýaly atly sakgyçlar, horazsüýjüler, şokolad süýji we baton toplumlary ýaly 150-den gowrak atly önümler bar.
«Altyn Ýunus» dürli hili önümlerini ýurduň 20 000 sany söwda nokadyna üpjün edýär. Olardan günebakar we kädi çigidini, «Ýunus» maňyzlaryny, «Ýunus», «Well» we «Topgam» sakgyçlary, «Ýunus», «Melek», «Emir», «Tawus», «Ýürejik» haryt nyşanly datly kökeleri, «Melek» atly şokoladly, limonly, hozly waflileri, «Springa», «Tower», «Hozzi», «Bruno» ýaly şokolad batonlary, şeýle hem köpürjikli şokoladlary bellemek bolar.
«Ýunus» haryt nyşanly önümleriň hili diňe bir sarp edijiler tarapyndan däl, eýsem, önümleri üçin ISO 22000, ISO 9001 we HACCP ýa-da «Halal» şahadatnamalaryny beren International Organization for Standardization guramasy tarapyndan hem bellenildi.
«Altyn Ýunus» kärhanasy önümleriniň goňşy ýurtlara — Gazagystana, Täjigistana, Owganystana, Eýrana, şeýle hem Russiýa, Azerbaýjana, Türkiýä we Hytaýa eksportyny ýola goýdy. Şeýle-de häzirki wagtda Ermenistana, Belarusa, Mongoliýa, Birleşen Arap Emirliklerine we Afrika ýurtlaryna eksporty ýola goýmak üçin gepleşikler alnyp barylýar.
Mundan başga-da, «Altyn Ýunus» hususy kärhanasy Türkmenistanda geçirilýän ýurduň ykdysady özgertmeleriniň sergilerine we daşary ýurt sergilerine yzygiderli gatnaşýar. Has takygy, kärhana önümlerini Moskwada geçirilen «PRODEXPO» we 2020-nji ýylda Dubaýda geçen (BAE) GULLFOOD-da guralan sergilerde hem halka görkezýär.
«Altyn Ýunus» kärhanasynyň önümleri — elmydama ýokary hili, döwrebap gaplama usuly, önümçilik prosesiniň berk gözegçiligi, iň gowy çig malyň we häzirki zaman enjamlarynyň ulanylýandygy bilen tapawutlanýar.
Ädimme-ädim: ýöremegiň ynsan saglygyna peýdasy.
Ýöremek, başgaça aýdylanda gezim etmek — bedeniňi sagdyn saklamagyň has täsirli usullarynyň biri. Sebäbi islendik ýaşdaky adamlar, hatda uly ýaşly ata-enelerimiz üçin hem ýöremek kynçylygy talap etmeýän endikdir.
Ýöreýän mahalymyz bedenimiziň gan aýlanyşy ýokarlanýar, beden öýjüklerimiz kislorod bilen baýlaşýar. Bu bolsa ähli beden agzalarymyzyň kadaly işlemegine getirýär;
Yzygiderli gezim etmek immun ulgamynyň berkemegine, möwsümleýin ýokançlaryň ýaýraýan mahalynda respirator kesellerinden gaça durmaga täsir edýär;
Myşsalaryň berkemegi we ýokary derejedäki gan aýlanyş uly ýaşly adamlaryň bogun agyrylaryna oňyn täsir edýär;
Pyýada gezim etmek horlanmagyň iň täsirli usullaryndan biridir. Gündelik gezelençleriň netijesinde maddalaryň çalşygy artýar, artykmaç kaloriýalar ýakylýar we myşsa massasy güýçlenýär. Pyýada ýöränimizde ýakylýan kaloriýalaryň ylgan mahalymyzdakydan kän bir tapawudynyň ýokdugyny bellemek gerek;
Hereketde geçirilýän durmuş ýörelgesi we bedeniň fiziki taýdan işjeň bolmagy nerw ulgamyna we adamyň ukusynyň hiline oňyn täsir edýär;
Pyýada ýöremek üçin bolsa diňe zerur egin eşikleri we oňaýly aýakgaplary almak ýeterlikdir.
Saglygyňy berkitmek üçin näçeräk ýöremeli bolýar?
Ilkibada 15-20 minut kadaly ýöremeli, soňlugy bilen bolsa ýöreýän wagtyňyz hem, tizligiňi hem artdyrmaly;
Lukmanlar günüň dowamynda 1,5-2 sagatlap orta tizlikde gezim etmegi maslahat berýärler. Bu takmynan 4 kilometr töweregi aralyk bolýar;
Belentli-pesli ýollardan ýöremek has peýdalydyr;
Ýörän mahalyňyz kadaly bir tizlikde ýöremän, käte tiz, käýarym bolsa haýal ýöräň.
Arkaňy dik tutmak;
Kelläňi galdyrmak;
Eginleriňi dürs saklamak;
Garnyňy ýokary galdyrmak;
Dabanyňa direnmek;
Tiz ýörelende tirsegiňi ellemek.
Ýatda saklaň! Tiz taýýarlanýan naharlary halaýan bolsaňyz, mysal üçin gamburger iýeniňizden soň, alnan kaloriýalary ýakmak üçin 1 sagat 43 minut wagt gerek bolar. «M&M’s» süýjüsiniň bir dänesini iýeniňizde ondan alnan kaloriýany ýakmak üçin futbol meýdançasyny aýlanyp çykmaly bolýar.
Çaga 10 ýaşa ýetýänçä onuň 10 sany esasy bilmeli zatlary .
Çagalar günme gün ösmän, olar sagatma-sagat ösýärler. Psihologlar käbir häsiýetleri çaga kiçilikden öwretmegi maslahat berýärler.
Ata-eneler köplenç çaga näme öwredýärler? “Ýoly gyzyl reňkde geçmeli däl”, “sag bolsuny aýtmaly”, “ululara ýer bermeli”. Huffington Postuň habar berişi ýaly psihologlar çaga bir bellenen ýaşa ýetýänçe ýene 10 sany endikleri bilmelidirler.
Gowy dost bolmagy, hususan-da oglan ýa-da gyz dogany bolmadyk çagalara. Gysganç bolman bölüşmegi başarmak çaga dost tapmaga kömek eder we bu endik oňa ömürboýy ýardam berer. Maşgala hemişe ýanynda bolmaýar, dostlaryňa bolsa diňe seniň özüň gowy dost bolan ýagdaýyňda daýanyp bolar.
Özüňi gorap bilmek. Çagalar hemişe “biri bilen düşünşek bolýarlar”, biri birinden oýunjaklary aljak bolýarlar, käwagt urşup hem başlaýarlar-ondan gaçyp bolanok! Ýöne çagany şular ýagdaýdan galmagalsyz çykmagy öwretmek örän wajypdyr.
Başgalaryň tarapyny çalmagy. Rehimli bolmak we özüňden gowşagyň tarapy çalmak endigi çaga kiçilikden owredilýär. Esasan-sa bu endik oglanjyklara degişlidir.
Öz pikiriňe eýe bolmak. Çagalara hemmelere hem-de hemme zada öýkenmek häsiýeti mahsusdyr we bu adaty ýagdaýdyr. Ýöne çaga ösüp barýarka ata-eneler oňa onuň aýratynlygyny we diňe oňa mahsus bolan häsiýetleriniň we ukyplarynyň bardygyny düşündürmelidirler we ol häsiýetleri ösdürmelidirler.
Batyr bolmaly. Çagalar ýeňillik bilen üýtgetmeleri geçirýärler, täze zatlary synanşmaga razy bolýarlar, olar özleri barada aýtmaga ýa-da bir zat barada soramaga çekinmeýärler. Çaga bu häsiýetleri çagalykdan uly durmuşa geçirmäge siz kömek ediň.
Öz şahsy tärini gözlemäge.Ejeleriň köplenç egin-eşik we saç bilen tejribe geçirmäge wagtlary ýeterlikli däl, şol sebäpli çagalar olara näme geýdirseler şony hem geýýärler. Siz iň boman dynç günleri çaganyň özüne öz islegi boýunça egin-eşik saýlamaga hukuk beriň.
Haýwanlara gowy seretmäge. Onuň üçin öý haýwanyny saklamak hökman däl. Köçede gezip ýören haýwanlara-pişiklere, itlere seredip, çöregiň ownuklaryny kepderilere getirip, siz çaga başga jandarlara rehim etmäge, häzirki döwürde ýetmeýän keremlilige öwredersiňiz.
Şowsuzlykdan soň bir zady etmäge çalyşmaga. Başynda hemme zat agyr ýaly bolýar. Geliň mysal hökmünde tigiri alalyň. Birinji gezekden sürüp bilen aza-azdyr ýöne dünýäde tigir sürýänler nähili köp?. Haçan-da çaga bir zady başarmadyk ýagdaýnda, onuň birinji islegi-başlan zadyny taşlamak bolýar. Çagany kynçylyklara garamazdan dowam etmägi öwrediň. Bu durmuşda oňa örän ýardam berer.
Köp zat barada arzuw etmek we zähmet çekmek. Arzuwlar nähili bolsa hem biziň durmuşymyzy ýagty edýärler ýöne olary durmuşa geçirmek üçin  köp zähmet çekmelidir. Çagany onuň arzuwa tarap ýolunda goldaň we “Bu mümkin däl!”, “Sen muny edip başarmarsyň”, “Sen biderek yhlas edýärsiň”.
Her bir güne begenmek. Durmuşda hemişe ýeňil bolanok, her gün işiö uruna bolanok. Ýöne biz yza gaýtmaly däldiris we indiki gün has begençli bolar. Çaga gynanmagyň gerekli däldigini düşündüriň. Gowylyga nämäni üýtgetmek bolar diýen sorag barada pikirleneniň has gowydyr.
Çaga dogulanda we çaga seretmek boýunça döwlet kömek pullaryna bolan hukuk.
Çaga dogulanda çaganyň ejesi (kakasy) ýa-da hossary döwlet kömek pullaryny almaklyga hukuk gazanýar. Eger ogullyga/gyzlyga alnan çaganyň ene-atasyna döwlet kömek puly tölenmedik bolsa, dört aýa ýetmedik çagany ogullyga/gyzlyga alan ene-ata hem döwlet kömek pullaryny alyp biler.
Çaga seretmek boýunça döwlet kömek pullaryny üç ýaşa ýetýänçä çaga seretjek ene-ata ýa-da hossar özüniň jemgyýetçilikli peýdaly iş bilen üpjündigine garamazdan almaga hukukly.
Çaga dogulanda we çaga seretmek boýunça döwlet kömek pullaryny almak üçin nähili resminamalar zerur?
Çaga seretmek boýunça döwlet kömek puluny almak baradaky arza;
Çaga seredýän şahsyň pasportynyň (onuň ýerini tutýan resminamanyň) göçürmesi;
Çaganyň dogluş hakyndaky şahadatnamasynyň göçürmesi;
Maşgala agzalary baradaky kepilnama;
Çagany ogullyga almaklyk baradaky degişli guramanyň çözgüdiniň göçürmesi (ogullyga/gyzlyga alnan ýagdaýynda);
Çaga hossarlyk etmek baradaky degişli gurmanyň çözgüdiniň göçürmesi (hossarlyga alnan ýagdaýynda).
Birinji we ikinji çaganyň dogulmagynda – 130 göterim;
Üçünji çaga dogulanda – 250 göterim;
Dördünji we soňraky çagalarda – 500 göterim.
Çaga seretmek boýunça döwlet kömek pullarynyň mukdary her çaga üç ýaşa çenli döwlet kömek pullarynyň hasabynyň çykarylmasynda kesgitlenen başlangyç ululykdan 65 göterim ölçegde berilýär (döwlet kömek pullaryň hasaplanmasynda başlangyç ululygy 2020-nji ýyl üçin 322 manat, 2021-nji ýyl üçin 354 manat).
Çaga dogulanda we çaga seretmek boýunça döwlet kömek pullaryny almak üçin nirä ýüz tutmaly?
Çaga dogulanda we çaga seretmek boýunça döwlet kömek pullaryny almak üçin hemişelik ýaşaýan ýeriň Türkmenistanyň pensiýa gaznasynyň ýerli bölümine ýüz tutmaly.
Çaga mobbingi: mekdepde gazaply darama sezewar bolan oglan-gyzlara nädip kömek etmeli?
Mobbing — bu kollektiwde psigologik taýdan zor salma sezewar etmegiň görnüşi. Diňe bir ulular däl, eýsem, çagalar hem azar bermeleriň pidasy bolup bilýärler. Klasdaşlaryň arasynda mobbing giňden ýaýran hadysadyr. Çagalar köplenç halatda adaty durmuşa goşulmaýanlaryň üstünden düşýärler. Adatça daşky keşbinde aýratynlygy bolan, göreldeli okaýanlara ýa-da ýetişigi pes bolanlara, "ejemogullaryna", şeýle hem göwnüne degseler hem gaýtargy berip bilmeýän beden taýdan gowşak çagalara azar berilýär.
Norwegiýaly pedagog Erling Rulannanyň pikirine görä, durmuş taýdan azar berlenleriň birnäçe görnüşlerini bellemek bolar.
Şeýle ýagdaýa düşürilen kemsitmelere, üstünden gülmelere we ýaňsylamalara sezewar edilýär. Käte gödek aýdylan söz urgudan hem beter bolýar. Şonuň üçinem deň-duşlary tarapyndan kemsidilýän was-was we ynjyk çagalar çuň durgunlyk ahwalyna düşýärler.
Mobbingiň bu görnüşine depmek, itmek, tende urgy yzlaryny galdyrmak häsiýetlidir. Şeýle kemsitmelere sezewar bolýan çaga öz beden taýýarlygynyň pesligi sebäpli gaýtawul berip bilenok.
Mobbingiň bu görnüşi adatça zenanlar kollektiwlerine mahsusdyr. Gyzlar ýumruklaşmagy halamaýarlar. Olar äsgermeýän adamlaryny öz tarapyna goşanoklar, ýeňsesinden gürrüňini edýärler, halamaýan klasdaşlary gelen mahaly gizlin gürrüňleriniň arasyny kesýärler.
Oglanlaryň arasynda bolşy ýaly, gyzlaryň arasynda hem ýaýrandyr. Halanmaýan adama güýç ulanmak ýa-da ret etmek arkaly haýbat atylyp bilner.
Çaga we multfilm.
Mundan 30-40 ýyl öň çagalara «Bir bar eken, bir ýok eken...» diýlip erteki aýdylyp berilýän bolsa-da, häzirki wagtda tehnologiýanyň ösmegi bilen bu ýagdaýlar azda-kände özgerip barýar. Çagalar hernäçe ertekili kitaplary okasalar-da, multfilme tomaşa etmek olar üçin has gyzykly bolup görünýär. Çünki ses, şekil, hereket, duýgy birleşip çagalaryň ünsüni özüne çekýär. Wakalar olara has gyzykly görünýär. Emma çagalar multfilme tomaşa edenlerinde diňe multfilmi döredenleriň kesgitlän çäklerinde pikirlenýärler. Olaryň hyýaly göz öňüne getirmeleri takyk berlen gahrymanlar bilen çalşyrylýar. Haçan-da ertekileri okanlarynda bolsa, olar gahrymanlary özleriçe hyýalynda janlandyrýarlar. Wakalary durmuş bilen baglanyşdyryp bilýärler. Ertekini okap bolansoň, olar özleriçe netije çykarmagy öwrenýärler. Emma multfilmlerde netije eýýäm çagalara taýýar görnüşde ýetirilýär. Ýene-de bir bellemeli zatlaryň biri ol hem çagalara görkeziljek multfilmleriň dogry seçilip alynmagydyr. Çünki çaga kinolarda, multfilmlerde gören her bir hereketini gaýtalamaga çalyşýar. Bu bolsa olaryň heniz seljeriş, akyl ýetiriş ukyplarynyň doly kemala gelip ýetişmänligi sebäplidir. Şonuň üçin çagalaryň her bir sowalyna uly adama düşündiren ýaly jogap bermeklik zerurdyr.
Çaga zehinine täsir edýän esaslar.
Kä wagtlar telewizorda gulaga ýakymly aýdym ýa-da saz ýaňlanaýsa çagalaryň entek juda ýaşdygyna garamazdan, şoňa goşup sazlaşykly hereketleri edýändigine şaýatlyk edýäris. Biz hem oňa “tans edýär” diýýäris. Eýsem, çagalar saza, ritme, has dogrusy, notalara düşünýärmikä?!
ABŞ-nyň PNAS žurnalynyň habar bermegine görä, Italiýanyň Milan şäherinde ýerleşýän Wita-Salute del San Rafaele uniwersitetiniň alymlary ýaş çagalaryň saza bolan duýgurlygyny seljermek maksady bilen ylmy-barlag işlerini geçirdiler. Geçirilen barlaga laýylykda, 1 – 3 günlük bäbekleriň 18-sine 3 dürli saz diňledilýär. Sazlaryň birinjisiniň notalary sazlaşykly, ikinji we üçünji sazlaryň käbir notalary bolsa bir nota aşakdan ýa-da bir nota ýokardan çalynýar. Bäbeklere 3 sazyň hersi aýratynlykda diňledilende ýörite enjamyň üsti bilen olaryň beýnileriniň işleýiş prosesi synlanylýar. Netijede, birinji saz beýniniň sag ýarym şarynyň işjeňligini artdyrýar. Ikinji we üçünji, ýagny käbir notalary aşak ýa-da ýokary sazlar bolsa doly sazlaşygy berip bilmänsoň, beýniniň işjeňligini pese gaçyrýar. Şonuň üçin hem alymlar çagalara entek bäbeklikden başlap, saz diňletmekligiň örän oňyn netije berjekdigini, emma sazyň örän kämil bolmaklygyna üns berilmelidigini öňe sürýärler.
Ilkinji galam, ilkinji surat depder, ilkinji top... megerem, köp adamyň ýadynda bolsa gerek. Öýüňde özüňden uly mekdebe gatnaýan doganlaryň dagy bolaýsa, ogrynça olaryň reňkli galamlaryny alyp özüňçe surat çekmegiň lezzeti  başgaça bolýar. Topjagazlar, güljagazlar, kebelejikler, guşjagazlar, agaçlar, soňabaka öýler, al-ýaşyl meýdanlar, ir-iýmişler... her bir çaganyň surat depderiniň sahypalaryny bezeýän başlangyç şekillerdir.
Surat munuň özi aýratyn bir dünýä, aýratyn bir duýgudyr, dünýägaraýyşdyr. Reňkleriň üsti bilen pikirleriň, hyýallaryň kagyza nagyş edilmegidir. Çagalaryň zehin taýdan kämilleşmeginde, olaryň hyýaly döredijiliginiň, pikirlenmek ukybynyň, sungata bolan söýgüsiniň artmagynda, ynam, wepalylyk, watansöýüjilik ýaly duýgularyň kemala gelmeginde surat çekmekligiň möhüm orny bar.  Dürli reňkli galamlary gezekleşdirip ulanmak arkaly çagalar reňkleriň syrly dünýäsine aralaşýarlar. Reňkleriň täsirini duýmaga başlaýarlar. Çaganyň çeken her bir suraty päk dünýägaraýşy kemala getirýär. Eger-de çaga maşgalada asuda we rahat terbiýelenýän bolsa, onda onuň suratlarynda hem asudalyk, parahatlyk höküm sürýär. Parahat, asuda reňkler köp ulanylýar. Bu bolsa kemala gelýän çaganyň gylyk-häsiýetiniň hem asuda bolmagyna özüniň oňyn täsirini ýetirýär.
Mekdep ýaşyna ýetmänkä surat çekmäge başlan çagalar iň bärkisi, galamyň tutulyşyndan başlap, dürli geometrik şekilleri çyzmaklyga çenli köp zady: reňkler bilen işleşmegi, tebigaty, adamzady söýmegi öwrenýärler, gowy endikleri we ajaýyp gylyk-häsiýetleri edinýärler. Bu bolsa olaryň mekdepde hem öwredilýän bilimleri tiz özleşdirmeklerine, deň-duşlary bilen gowy aragatnaşyk saklamaklaryna, hyýaly dünýäsinde dürli mysallary oýlap tapmaklaryna, abstrakt düşünjeleri aňyna tiz ornaşdyrmaklaryna ýardam edýär.
Çagalar hakykaty bolşy ýaly görmegi we ony bolşy ýaly hem beýan etmegi başarýarlar. Surat çekmek çagalaryň sözleýiş endiginiň hem kämilleşmegine ýardam edýär. Ýatkeşligini ösdürýär. Soňy bilen çagalyk döwrüni ýatlamaga we ondaky iňňän kiçijik wakalary hem durmuş kitabynyň sahypalaryna nagyşlamagyna kömek edýär. Olary oýlap tapyjylyga ugrukdurýar.
Emma käte ata-eneler öz çagalarynyň surat, aýdym-saz ýa-da sport ýaly ugurlar bilen gyzyklanmagyny däl-de, has düýpliräk matematika, fizika, daşary ýurt dili ýaly derslere ünsüni gönükdirmek isleýärler. Şonuň üçin hem beýleki sapaklaryna päsgel berip biler diýen düşünje bilen çagalarynyň wagtyny surat çekmeklige sarp etmeklerini islemeýärler. Ýöne bu ýagdaý çaganyň gaýtam, beýleki sapaklaryndan has hem pese gaçmagyna sebäp bolup biler. Çünki çagalaryň surat çekmek üçin sarp edýän wagtynda olaryň beýnisiniň pikirleniş, oýlap tapyş işjeňligi diýseň ýokarlanýar.
Kaka, näme üçin maňa dükandaky şol diýen oýunjagymy alyp bermediň?!
Oglum, ojagaz oýunjaga-da şonça pul berlermi?! Näme etjek ony? Barybir döwüp, taşlarsyň. Onsoň tölän puluň ýele sowrulan ýaly bolar. Gel, meniň ünsümi bölme-de, şu ýerde sesiňi çykarmanjyk otur.
Eýsem, durmuşda ata-ene bilen çaganyň arasynda ýokardaky ýaly gepleşikler az bolmaýar. Sebäbi köplenç halatda ata-eneler oýunjak satyn almaklyga puly biderek sowmak hökmünde garaýarlar. Emma bu hakykatdan hem şeýlemikä?! Çaga üçin oýunjak möhümmi, dalmi?! Eýsem, çagalarymyza oýunjak satyn alanymyzda nämelere üns bermeli? Geliň onda, şu sowallara jogap bermäge çalyşalyň!
Bagtyýar çagalyk oýundan, gülküden, şatlykdan ybaratdyr. Bu bir gysga wagtlyk döwürdir. Çünki belli bir ýaşa gelensoň-a çaga ýalbaryp hem oýun, oýunjak oýnadyp bolmaýar. Şonuň üçin hem ýaşlykda oýunlar çaganyň kemala gelmeginde möhüm orny eýeleýär. Ony durmuşa taýýarlaýar. Elbetde, şol oýunlaryň esasy serişdesi bolan oýunjaklar hem çaganyň ruhy taýdan ösüşine özüniň oňyn täsirini ýetirýär. Oýunjaklar çaganyň özbaşdak çözgüt tapmagyna, dünýägaraýşynyň, pikir-hyýallarynyň giňelmegine we dürli ukyplary gazanmagyna, dogry hünäri saýlap almagyna ... ýardam edýär.
Çagalaryň söýüp oýnaýan dürli oýunjaklary olaryň şekil, reňk, ölçeg düşünjeleriniň ösmegine, dostlary bilen bilelikde oýnanlarynda öz aralarynda sabyrly hem-de ylalaşykly bolmagyna, jemgyýetçilik durmuşyndaky zerur häsiýetleri, endikleri edinmegine... ägirt uly ýardam edýär. Aslynda, çagalaryň oýunjaklary döwmekleri hem oýnuň bir bölegidir. Olar oýunjaklary söküp, düzüp, goparyp, aýryp onuň içinde näme bardygy hakyndaky bilesigelijiliginiň soňuna çykýarlar. Şeýlelikde, çagalarda gözleg geçirme, seljerme endikleri kämilleşýärler.
Çagalaryň ýaşyna görä oýunjak alyp bermeklik hem örän möhümdir. Çünki oýunjaklaryň çaganyň ýaşyna kybapdaş bolmaklygy, olaryň ruhy taýdan ösüşine has-da täsir edýär. Olary ýadatmaýar. Şonuň üçin hem oýunjaklary olaryň harytlyk nyşanlaryndaky ýaş aýratynlygy belgilerine görä satyn almaklyk maslahat berilýär.
Çagalaryň zehinli we sagdyn bedenli bolup ýetişmeklerinde  sport ägirt uly orny eýeleýär. Sport çagalaryň ýaramaz endiklerden gaça durmaklaryna, wagtlaryny tygşytly sarp etmeklerine-de ýardam edýär. Emma ähli çagalaryň sporta höwesi bolup hem durmaýar. Şonuň üçin şeýle çagalary sporta gönükdirmek ata-enä kyn düşüp bilýär. Sebäbi käbir çagalar aňsadyna bakyp, sportda özlerine zor salmak islemeýärler we ondan gaçarak durýarlar. Käbirleriniň bolsa sport bilen meşgullanmaga mümkinçiligi bolmaýar. Hatda ol barada pikir hem etmeýär.
Çagalara sporty söýdürmegiň iň täsirli usullarynyň biri olar bilen bilelikde sport bäsleşiklerine tomaşa etmeklikdir. Gerek ýerinde, bilelikde şeýle ýaryşlara gidilmelidir. Sport bilen baglanyşykly kinolar görkezilmelidir. Sportuň dürli ugurlarynda üstünlik gazanan ýaşlar barada maglumat berilmelidir. Sport bäsleşikleri ýazgy edilip, olary gaýta-gaýta tomaşa etmäge mümkinçilik döredilmelidir. Emmä sport bilen meşgullanýan halatynda olaryň sapaklaryna ýetişikleri hem gözden salynmaly däldir.
Rus ýazyjysy Maksim Gorki “Her bir kitap meni adamkärçiligiň belentliklerine galdyrýan, durmuşa düşünmegime ýardam edýän güýç bolup görünýär” diýýär. Hakykatdan-da,  kitap durmuşy, ýaşaýşy gözelleşdirýär. Oňa many öwüşginlerini çaýýar. Şeýle güýjüň çaganyň durmuşyna hem ornaşmagy, elbetde, her bir ata-enäniň arzuwydyr.
Hawa, kitap iň gowy dost hasaplanylýar. Kitap bilen dostlaşan her bir çaga özüne aýratyn bir dünýäni gurýar. Şol dünýä hem onuň öz-özüne akyl ýetirmegine ýardam edýär. Kitap diýleninde çagalar diňe bir okuw kitaplary bilen çäklendirilmeli däldir. Sebäbi çaganyň durmuşynda çeper edebiýatlaryň uly orny bardyr. Kitap çagalaryň ylym-bilimiň çuňluklaryna aralaşmagyna, sözleýiş diliniň ösmegine, söz baýlygynyň artmagyna ýardam edýär. Jemgyýetde öz ornuny tapmagyna, jemgyýetçilik gatnaşyklarynyň sagdyn bolmagyna, okaýan jemgyýetiň kemala gelmegine itergi berýär. Olaryň ýanynda hemsyrdaş bolup, ýaşaýyşa bolan ynamyny güýçlendirýär. Emma bu zatlar diňe çaganyň kitap okamaklygy endik halyna getireninden soňra amala aşýar. Şonuň üçin hem çagalara kitaply dünýäniň lezzetini dadyrmak ozaly bilen ata-enäniň, maşgala agzalarynyň, ikinjiden mugallymlarynyň, galyberse-de, bile tirkeşýan dostlarynyň üstüne düşýär.
Mundan 30 – 40 ýyl öň çagalara “Bir bar eken, bir ýok eken...” diýlip erteki aýdylyp berilýän bolsa-da,  häzirki wagtda tehnologiýanyň ösmegi bilen bu ýagdaýlar azda-kände özgerip barýar. Çagalar her näçe ertekili kitaplary okasalar-da, multfilme tomaşa etmek olar üçin has gyzykly bolup görünýär. Çünki ses, şekil, hereket, duýgy birleşip çagalaryň ünsüni özüne çekýär. Wakalar olara has gyzykly görünýär. Emma çagalar multfilme tomaşa edenlerinde diňe multfilmi döredenleriň kesgitlän çäklerinde pikirlenýärler. Olaryň hyýaly göz öňüne getirmeleri takyk berlen gahrymanlar bilen çalşyrylýar. Haçan-da, ertekileri okanlarynda bolsa olar gahrymanlary özleriçe hyýalynda janlandyrýarlar. Wakalary durmuş bilen baglanyşdyryp bilýärler. Ertekini okap bolansoň, olar özleriçe netije çykarmagy öwrenýärler. Emma multfilmlerde netije eýýäm çagalara taýýar görnüşde ýetirilýär. Ýene-de bir bellemeli zatlaryň biri ol hem çagalara görkeziljek multfilmleriň dogry seçilip alynmagydyr. Çünki çaga kinolarda, multfilmlerde gören her bir hereketini gaýtalamaga çalyşýar. Bu bolsa olaryň heniz seljeriş, akyl ýetiriş ukyplarynyň doly kemala gelip ýetişmänligi sebäplidir. Şonuň üçin çagalaryň her bir sowalyna uly adama düşündiren ýaly jogap bermeklik zerurdyr.
Çagalar bagyndaky ilkinji hepdeleri nädip geçirmeli.
Çagasy çagalar bagyna gidýän wagty ata-eneler gapma-garşy duýgulary başdan geçirýärler. Bir tarapdan körpäniň ulalanlygy üçin şatlyk bar. Çagalar bagynda ol biraz özbaşdagrak bolar, täze adamlar bilen tanyşar, täze dostlary tutunar we siz özüňiz üçin biraz wagt aýryp bilersiňiz. Beýleki bir tarapdan bolsa, çaganyň köp zatlary özbaşdak etjekligi we oňa ata-eneleriň kömeginiň zerurlygynyň gitdigiçe azaljaklygy üçin gynançly. Belli bolşy ýaly, körpäniň çagalar bagyna gatnamagynyň ilkinji günlerinde diňe bir onuň özi däl, eýsem onuň ejesi hem alada galýar.
Çagalar bagynda körpejik üçin şeýle täze we üýtgeşik zatlar bar. Nätanyş daýzalar ony güler ýüz bilen garşylaýarlar, oňa gyzyklanma bilen seredýärler. Ol ýerde täze çagalar we oýunjaklar köp. Çaga bularyň ählisini nähili kabul etjegini bilenok we ejesine seredýär. Eger-de ejesi dartgynly ýagdaýda bolup, onuň kellesinde rahatsyz pikirler bar bolsa, onda çaga hem özüni oňaýsyz duýar we aglap biler.
Ol köp zady ilkinji gezek eder: çagalar bagynyň çorbasyny we şülesini dadyp görer, täze dostlary bilen gezelenç eder, terbiýeçiniň we enekäniň atlaryny ýat tutup, olary aýtmaga synanyşar. Ol ilkinji gezek öýünden başga ýerde özbaşyna uklar. Nämedir bir zadyň suratyny çeker. Ejesi üçin sowgatjyk ýasar. Umuman uly öňe gidişlik. Ol indi çagajyk däl-de, özüniň üstünlikleri we islegleri bolan şahsyýete öwrülýär.
Eger-de çagalar bagynda ejeleriň we çagalaryň hepdede birnäçe gezek bilelikde gatnap öwrenişmekleri üçin topar bar bolsa gowy. Bu çaganyň ilkinji sosiallaşmagy (jemgyýete goşulmagy) üçin peýdaly tejribe bolar. Emma çagany ýeke galdyrmaly däl. Sosiallaşmagyň ýeňil bolmagy üçin şeýle toparlara bilelikde gatnamak gowy.
Çagalar bagyna gatnamagyň başlangyjyny çaltlaşdyrmaly däldir. Çagalaryň diňe käbiri heniz üç ýaşaman öýünden aýrylmaga taýýar. Oglanjyklar bolsa, adatça diňe üç ýarym ýaşdan soň çagalar bagyna gatnamaga taýýar bolýarlar.
Ilkibaşda, çaganyň söýgüli oýnawaçlary bilen çagalar bagy, terbiýeçiler we çagalar oýnuny oýnamak bolar. Olar çagalar bagyna şadyýan ýagdaýda gelýärler. Ol ýerde oýnaýarlar, iýip-içýärler, öwrenýärler, aýdym aýdýarlar. Şeýle görnüşli taýýarlaýjy oýunlar çaganyň az aladalanmagyna ýardam eder.
Eger-de çaga kiçi bolsa, onda oňa özbaşdak iýip-içmegi, doýmasa goşmaça nahar bermegihaýyş etmegi ýa-da tersine iýmedik zadyny aýyrmagy soramagy öwretmek gerek.
Eger-de çaga entegem arlyk (pampers) ulanýan bolsa, onda ony gorşoga öwrenişdirmek gowy bolar. Bu geljekde siziň durmuşyňyzy juda ýeňilleşdirer.
Çagalar bagyna gelen wagtyňyz çagaňyz bilen mähirli boluň we özüňiziň howsalaňyzy bildirmäň. Çaganyň özüni ynamly duýmagy üçin şeýle etmek gerek.
Özüňiziň ynanýan çagalar bagyňyzy saýlap alyň. Ýagny öz çagaňyzy ynanyp biljek adamlaryň işleýän çagalar bagyny saýlaň. Bu öz arkaýynlygyňyzyň we körpejigiň aňsat öwrenişmeginiň kepilidir.
Ejeleriň köpüsi öz çagalaryny çagalar bagyna berenlerinde güýçli aladalanýarlar. Şol bir wagtda ruhsuzlyk hatda günäkärlik duýgusy hem ýüze çykýar. Eger-de siz “näme sebäpden” çagaňyzy çagalar bagyna berendigiňize düşünýän bolsaňyz, onda bu duýgulardan baş alyp çykmak aňsat bolar. Özem bu sebäp örän ähmiýetli sebäp bolmaly. Çünki ol çaganyň ynjyklygyndan we sizi goýbermezlik isleginden üstün çykmaly. Eger siziň köp wagt sarp edip bileriňiz ýaly gyzyklanýan pişäňiz, söýgüli işiňiz bar bolsa, onda çagany çagalar bagynda galdyrmak meselesi şübhe döretmez. Eger siz özüňizi günäkärläp, çagalar bagynyň penjireleriniň aşagynda aýlanyp, onuň özüni nähili duýýanlygyna garap ýörmeseňiz, onda çaga ol ýere çalt uýgunlaşar.
Terbiýeçi we eneke bilen öňüräginden gatnaşyga girmäge çalşyň. Emma olara sowgat ýa-da pul bermeli däl. Olar bilen gürleşiň we ynamly gatnaşyklary ýola goýuň. Çaganyň üstünlikleri we şowsuzlyklary bilen gyzyklanyň. Günüň dowamynda näme bolup geçdi. Pedagogyň pikirine görä çaga nähili kömek etmeli.
Eger-de, siz işe çykmaly bolsaňyz, onda çagaňyzy çagalar bagyna bellenilen günden 3-4 aý öňräk beriň. Şonda ol çalt uýgunlaşar, ir turmaga öwrenişer, arkaýyn keselleri geçirip ýetişer. Eger-de siz işe çykmaly günüňize çenli onuň bilen otursaňyz, onda oňa iki esse agyr bolar. Çaga bir wagtyň özünde hem ejesinden aýra galar, hem-de täze, nätanyş gurşawa (kolektiwe) düşer.
Eger-de, hem çaga hem onuň ejesi çagalar bagyna gatnamaga psihologik taýdan taýýarlykly bolsalar, onda çagalaryň köpüsi bu ýagdaýa çalt öwrenişýärler. Çaga üçin oňa düşünmek, onuň durmuşyna gatnaşmak, tüýs ýürekden ýardam we goldaw gerek. Onuň üstünliklerine begeniň. Ony öwüň. Onuň dostlary hakynda soraň. Ol şeýle goldawyň saýasynda, kollektiwe çalt goşular, ulular we çagalar bilen öwrenişer we ýüregi gysmaz.
Çagalar otagy üçin haly nähili bolmaly.
Çagalar üçin niýetlenen otag öýüň özboluşly bölegi bolup durýar. Eýsem, bu ýerde çaga özüniň boş wagtynyň köp bölegini geçirýär – oýnaýar, kemala gelýär we ýatýar. Şonuň üçin bu otaga mebel we beýleki zerur önümler saýlananda, olar oňaýly we howpsuz bolmalydyr. Bu bezeg önümleriniň biri-de, otagy doly düşeýän we onuň ýerlikli bolmagyna ýardam berýän halydyr.
Ýeriň ýylylygy üçin;
Otagyň giňişligini çaganyň oýnamagy, ýatmagy we okamagy üçin degişli böleklere bölmek üçin;
Ses izolýasiýasy. Haly sesleri belli bir derejede özüne siňdirýär, şol sebäpli-de çaganyň oýnaýan mahaly beýleki otaglara ses eşidilýär;
Çaganyň howpsuzlygy üçin zerurdyr. Halynyň üstünde oýnamak, ýöremek we ylgamak has gaty ýerlere garanyňda ygtybarlydyr.
Çaga otagy üçin haly nähili talaplara laýyk gelmeli?
Çagalar otagy üçin haly satyn alanyňyzda, ilki bilen, onuň düzümine üns bermeli, sebäbi ol soňundan halyny arassalamagy, şeýle-de çaganyň saglygyny kesgitläp, esasan-da allergiki täsirlere sebäp bolup bilýär.
Mundan başga-da, haly saýlananda esasy üns bermeli zatlaryň biri onuň ýüňüniň uzynlygydyr. Galyň we uzyn ýüňli halylar çagalar üçin oňaýsyz bolup biler, sebäbi oýunjaklar adatça kiçi bolup, halynyň ýüňüne çolaşýar.
“Arzuw haly” dükany ekologiýa taýdan arassa materiallardan dokalan halylaryň köp görnüşini halka ýetirýär. Bu ýerde gipoallergen emeli materiallarynyň tebigy materiallar bilen utgaşykly dokalan, çagalara zyýansyz bolan halylary satyn alyp bilersiňiz. Ýokary öndürijilik aýratynlyklary bilen tapawutlanýan şeýle halylary ýuwmak we arassalamak ýeňil bolýar.
“Häzirki wagtda çagalar üçin açyk reňkli, dürli nagyşlar we şekiller bilen bezelen halylara, ýetginjekleriň otaglary üçin bolsa düz ýa-da geometrik şekilli halylara isleg bildirilýär. Dükanymyzda dürli islegler üçin halylaryň köp görnüşi bolup, bu bolsa ene-atalary we çagalary harydyň özboluşlylygy bilen kanagatlandyrýar. Hemişe göze ýakymly boljak ýokary hilli we amatly halylary saýlamakda öz kömegimizi hödürlemekden hoşal bolarys” – diýip, “Arzuw haly” dükanynyň hünärmenleri belleýärler.
Dükanda fabrikde öndürilen türkmen, türk we eýran haly önümleriniň alyjylara hödürlenýändigini ýatladýarys. “Arzuw haly-nyň” artykmaçlygy şahsy ölçeg hyzmatynyň we alyjy tarapyndan talap edilýän ululykdaky halynyň tölegsiz taýýarlanyp berilmegidir.
Bu ýerde halylardan başga-da, namazlyklary we beýleki bezeg önümlerini hem satyn alyp bilersiňiz.
Çagalar we ulular näçe wagtlap ýatmaly?
Milli uky gaznasynyň hünärmenleri (National Sleep Foundation), täjirçilik bolmadyk gurama, onuň uky bilen bagly wakalary öwrenmekde 25 ýyl tejribesi bar, adamlaryň dürli ýaşda uka näçe wagt sarp etmelidiklei barada öz tekliplerini täzelediler.
Milli uky gaznasynyň hünärmenleri (National Sleep Foundation) 18 garaşsyz alymlardan ybarat toparyň hyzmatdaşlygynda 300 köp adamlaryň saglyga ukynyň möçberiniň täsir edişi barada işleri öwrendiler we täze açylan maglumatlara laýyklykda öz tekliplerini täzelediler.
Üýtgedilen kadalar adamlaryň uka köpräk wagt sarp etmekligine ýardam bermegi mümkin, sebäbi ukynyň ýetmezçiligi we onuň artykmaçlygy saglyk üçin zyýandyr.
Ýaňy doglan wagtyndan-3 aýa çenli bäbeklere bir günde 14-17 sagat ýatmak zerurdyr.
4 aýdan 11 aýa çenli bäbeklere bir günde 12-15 sagat ýatmak zerurdyr.
1 ýaşdan 2 ýaşa çenli çagalara bir günde 11-14 sagat ýatmak zerurdyr.
3 ýaşdan 5 ýaşa çenli mekdep ýaşyna ýetmedik çagalara bir günde 10-13 sagat ýatmak zerurdyr.
3 ýaşdan 13 ýaşa çenli mekdep okuwçylara bir günde 9-11 sagat ýatmak zerurdyr.
14 ýaşdan 17 ýaşa çenli ýetginjeklere bir günde 8-10 sagat ýatmak zerurdyr.
18 ýaşdan 25 ýaşa çenli ýaşlara bir günde 7-9 sagat ýatmak zerurdyr.
26 ýaşdan 64 ýaşa çenli uly ýaşly adamlara bir günde 7-9 sagat ýatmak zerurdyr.
65 ýaşdan uly adamlara bir günde 7-8 sagat ýatmak zerurdyr.
The Independent neşiriň saýtynda çap edilen makalanyň awtorlary ata-enelere öz çagalarynyň endiklerine aýratyn üns bermeklerini teklip edýärler sebäbi olar entäk öz hereketlerine gözegçilik edip bilmeýärler.
Şeýle, norwegiýaly alymlar duýdurýarlar: ýetginjekler jübi telefonlaryny we planşetlary ulanan ýagdaýlarynda, ol ukynyň hiline çyndan hem täsir edip bilýär. 10 müň ýetginjekleriň gatnaşmagynda geçirilen barlag mekdepden soň kompýuteriň monitorynyň, planşetyň ekranynyň ýa-da smartfonyň öňünde iki ýa-da ondan köp sagat oturlan ýagdaýynda, ýetginjekleriň tiz uklamagyna we sagdyn uklamagyna päsgel berýär.
Çagalarda ýatkeşligi nähili ösdürmeli?
Lukmanlaryň aýtmagyna görä, pes ýatkeşlige, ilki bilen, nesil yzarlama, galyberse-de, güýçli dartgynlylyga ýolukmalar sebäp bolýar. Ýöne çaga bilen yzygiderli meşgullanyp, onuň ýatkeşligini gowulandyryp bolýar. Elbetde, bu birnäçe şertler bilen baglydyr.
Şertleriň ilkinjisi, beden saglygy bilen ruhy saglyk özara aýrylmaz bolmalydyr. Beden synalarynyň haýsy hem bolsa birinde näsazlyk bolsa, ol çaganyň özüni duýşuna, şol sanda ýatkeşligine gönüden-göni zyýan ýetirýär. Çaganyň näçe jan çekip sapaklaryna taýýarlanýandygyna garamazdan, ýetişigi pes bolýar. Muňa düýpli saglyk näsazlyklary sebäp bolup, çaga lukmanyna ýüz tutmagy, şeýle-de beýniniň kadaly işlemegi üçin sagdyn durmuş ýörelgesini berjaý etmegi zerur.
Ikinji şerti ünslülikdir. Kämahal çagalarda synpdaş ýoldaşlary bilen özara düşünmezlik ýaly ýagdaýlar bolýar. Bu ýagdaý olary aladalandyryp, sapaklardan ünsüniň sowulmagyna sebäp bolup bilýär. Bu näsazlyga ata-eneleriň ýardamy gerekdir. Birnäçe gün çagalara berk üns berip, olara ruhy goldaw bermek, tebigy rahatlandyryjy serişdeleri içirmek arkaly düzeltmäge çalyşmalydyr.
Çagada gün tertibini berjaý etmegini gazanmak. Bu ýagdaýda beden synalary, şol sanda beýni kadaly işleýär. Çaganyň ýatkeşligi berkeýär.
Çagalara gereginden artyk talap bildirmeli däl. Olara bildirilýän talaplary birden däl-de, yzygiderli ýuwaş-ýuwaşdan düşündirmeli.
Hökman sport bilen meşgullanmaly. Sport diňe bir beden myşsalaryny däl, eýsem, beýniniň işjeňligini hem ösdürýär. Aýratyn hem, beýniniň täze maglumatlary toplaýan bölegini işjeňleşdirýär.
Şertlere görä sagdyn iýmitlenmek hökmanydyr. Köplenç, ata-eneler çagalaryny olaryň halaýan iýmitleri, naharlary bilen iýmitlendirmek isleýärler. Şeýlelikde, iýmitiň düzüminiň sazlaşygy ýitýär. Bu ýagdaý uzagyndan beýniniň işjeňligini gowşadyp, ýatkeşligi peseldýär. Gündelik iýmitiň düzüminde ýatkeşligiň oňat bolmagyna ýardam edýän önümler bolmalydyr. Mysal üçin, gara şokolad, greçka, süle, ary baly, balyk, sygyr eti, dorag, peýnir, grek hozy, ýumurtga ýaly önümler ýatkeşligi ösdürýär.
Soňky şert bolsa sagdyn uky. Sagdyn uky beýnä dynçlyk berýär, rahatlandyrýar. Doly alnan uky täze maglumatlary, sapaklara dürs baha bermäge, degerli netije çykarmaga hem-de ýatkeşligi berkitmäge oňyn şert döredýär. Şol sebäpden sagdyn uky ýatkeşligi ösdürmegiň iň esasy şertleriniň biridir.
Çagalary goramagyň halkara gününiň taryhyndan.
Çagalar güni Doktor Çarles Leonard tarapyndan 1856-njy ýylyň iýun aýynyň 2-nji duşenbe güni bellenilip başlady. Çagalar güni resmi ýagdaýda milli baýram hökmünde ilkinji gezek 1929-njy ýylda Türkiýe Respublikasynda 23-nji aprel güni bellenildi. Çagalary goramagyň halkara güni 1950-nji ýylyň 1-nji iýunyndan bäri bellenilip gelinýär. BMG-nyň Çaganyň hukuklary hakyndaky konwensiýasynda 1949-njy ýylyň noýabr aýynyň 20-ne berkidildi.
Russiýa, Ermenistan, Azerbaýjan, Belarus, Estoniýa, Gruziýa, Gazagystan, Gyrgyzystan, Latwiýa, Litwa, Moldowa, Täjigistan, Türkmenistan, Ukraina, Özbegistan, Albaniýa, Bosniýa we Gersogowina, Angola, Benin, Bolgariýa, Kambodja, Horwatiýa, Kuba, Çehiýa, Slowakiýa, Efiopiýa, Gündogar Germaniýa, Kosowo, Laos, Makedoniýa, Mongoliýa, Montenegro, Mozambik, Polşa, Rumyniýa, Serbiýa, Sloweniýa, Tanzaniýa we Ýemende Çagalaryň güni 1-nji iýunda bellenilýär.
Çagalary gyşky dynç alyş günlerinde näme bilen meşgullandyrmaly.
Eýsem, gyşky dynç alyş günlerinde çagalary nämä güýmäp bolar? Has aňsadyna baksaň, munuň ýoly kändir. Mysal üçin, dynuwsyz telewizor görmäge, kompýuterde ýa-da smartfonda dürli gyzykly oýunlary oýnamaga mümkinçilik bermek. Beýle ýagdaýda çagalara ümsüm, özüňem rahat bolýarsyň.
Ýogsa-da, dynç günlerini maşgala agzalary bilen has gyzykly we döredijilikli geçirmek örän täsirli bolar.
Birinji hakydaňa dolýan zat — ol surat çekmek, plastilinden ýasalan keşpler ýa-da reňkli kagyzdan ýasalýan şekiller. Ýöne mundan başga-da, wagtyňy peýdaly zatlar bilen doldurmaga esas bolup biljek, döredijilik äheňindäki güýmenjeler az däl.
Adaty bolmadyk materiallardan şekilleri ýasamak bolar: makaronlardan, iliklerden, ýapraklardan, bägül gabyklaryndan, sapajyklardan, dürli görnüşli çigitlerden we beýlekiler.
Bu babatda öz elleriň bilen kitap ýasamak hem gowy usuldyr. Kitabyň mazmunynda özboluşly ertekileriň gahrymanlaryny oýlap tapmak, sýužet döretmek, illýustrasiýalary ýasamak... bu güýmenjeler çaganyň ýadynda täsirli galar.
Konsert ýa-da öý şertinde sahna oýnuny guraň. Eger Siziň çagaňyz haýsydyr bir daşary ýurt dilinde gepläp bilýän bolsa, onda oňa daşary ýurt aýdymyny ýa-da goşgusyny aýtdyrmak bolar.
Marafon geçirmek. Marafonyň tematikasy fantaziýaňyza bagly. Bu bir gije — bir erteki (hekaýa, kitap...), bir gün — bir film bolup biler. Hatda maşgala bolup kinofilme tomaşa etmegiň özbaşdak düzgünlerini hem goýup bolar: nobatma-nobat we ýany bilen garbanmak üçin bir zatlary saýlamak.
Stoluň üstündäki oýunlar — bu diňe bir wagtyňy tiz geçirmek üçin däl-de, eýsem çagalarda oýlap tapmak, ünslülik we logiki pikirlenmek ýaly ukyplary ösdürmäge hem mümkinçilik berýär. Oýun mahalynda çagalar özara düşünişmegi, beýleki oýunçylar bilen bilelikde hereket etmegi hem-de garaşmagy, sabyrlylygy öwrenýärler.
Aşhana ajaýyplyklary. Ýaşajyk aşpezler aşhanada ejelerine kömek etmegi halaýarlar. Körpeler ýugrulan hamyry dürlüçe ýaýyp, ondan her hili şekildäki kökeleri bişirmegi has-da gowy görýärler. Ulurak ýaşly çagalara bolsa hamyr ýaýmagy, kökeleri bezemegi hem  ynanyp bolar.
Gezelenç etmek hem gyşky dynç alyş günlerini özboluşly bezäp biler. Eger şol günlerde gar ýagsa, onda çagalar daşarda örän gyzykly dynç alyp bilerler. Şonuň ýaly-da, bu günlerde teatrlara, muzeýlere, kinoteatrlara, ussatlyk sapaklaryna gatnaşmak bolar. Bu hili dynç alyşlar üçin käbir bilim merkezleri ýörite dynç alyş okuw günlerini hem geçirýär.
Gyzykly ideýalar. Çagaňyz bilen birnäçe gyzykly ideýalary oýlap tapyň we olary kagyza ýazyp, gaba ýa-da guta salyň. Her gün olardan birisini alyp, şonda ýazylgy duran güýmenjäni hem ýerine ýetiriň. Mysal üçin, pazl ýygnamak, braslet ýasamak, karaoke aýdymy ýerine ýetirmek we beýlekiler.
Ilkinji nobatda, çagalardan olaryň öz gyzyklanýan zatlary barada soramagy ýatdan çykarmaň we olaryň islegini hökmany ýerine ýetirjek boluň.
Çagalaryňyza iki aýda ýüzmegi öwrediň!
Bagtyýarlyk sport toplumynda 25 metrlik arassa suwly basseýn hereket edýär. Basseýnde çagalara 6 ýaşdan türgenleşik geçmäge mümkinçilik döredilendir. Türgenleşikleri suwda ýüzmekde Ýurdumyzyň birnäçe gezek çempiony Merdan Ataýewiň kakasy Guwanç Ataýew alyp barýar. Türgenleşikler hepdede üç wagtyna geçirilip, çagalar professional derejedäki ýüzüşiň inçe tilsimlerini 2 aýda doly ele alarlar we geçirilýän türgenleşikleriň dessine netije berip, çagalaryň az wagtda özbaşdak ýüzmegi öwrenjekdigine Bagtyýarlyk sport toplumy güwä geçýär.
Her iki aýdan ýüzmäge täze başlan çagalaryň arasynda “Men ýüzüp bilýärin” ady bilen ýörite bäsleşik geçirilýär. Professional tälimçileriň gözastynda geçirilýän bäsleşige gatnaşan çagalaryň hemmesine gymmat bahaly sowgatlar gowşurylýar. Ene-atalaryň Bagtyýarlyk sport toplumynyň işgärlerinedir ýolbaşçylar toplumyna alkyşlarynyň çägi ýokdur. Çünki, çagalary 2 aýda ýüzmegi doly derejede ele alýan ene-ata mundan başga sowgat derkarmydyr.
Mundan başga-da, Bagtyýarlyk sport toplumyna gatnan çagalaryň has tapawutlananlary toplumyň tälimçileriniň maslahaty bilen Olimp suw sport toplumyna gatnamaga mümkinçilik döredilýär.
Dünýä belli alymlaryň belläp geçişi ýaly, çaga ýaşlykdan suwda ýüzüp başlasa onuň bedeniniň kämilleşmegi bilen birlikde berdaşly bolýar. Şu nukdaýnazardan Bagtyýarlyk suw sport toplumy siziň çagalaryňyza gysga wagtda suwda ýüzmegi öwredip, olaryň sagdyn nesil bolup ýetişmeklerine Siziň bilen bilelikde aladasynda bolar.
Çagalaryňyzy Aşgabatdaky ýeke-täk akwaparka getiriň!
Paýtagtymyzdaky Bagtyýarlyk sport toplumynda üsti ýapyk binalardaky ýeke-täk akwapark siziň hyzmatyňyzda.
Akwapark näme?
Bütin dünýäde meşhurlykdan peýdalanýan akwaparklar çagalaryň iň söýgüli ýerleriniň biridir. Bu ýerde diňe bir suwa düşmek bilen çäklenilmän, eýsem-de dürli ugurdaky, aýlawly beýikliklerden suw kimin aşaklygyna “akmaga” mümkinçilik berilýär. Häzirkizaman akwaparklar bolsa, ýörite gurnalan “dagjagazlardan” başga deňiz tolkunlaryny döredýän ýörite enjamlar bilen enjamlaşdyrylandyr. Akwaparklaryň aglabasy üsti açyk basseýnlerde ýerleşýär. Ýöriteleşdirilen üsti ýapyk binalardaky akwaparklar bolsa selňeçdir. Islendik pasylda suwa düşüp bolýan ýapyk ýerdäki akwaparklaryň şowhuny has-da ýokarydyr. Ilkinji akwaparkyň geçen asyryň 40-njy ýyllarynda ABŞ-da peýda bolandygyny bilmek gyzykly bolsa gerek.
Näme üçin ýeke-täk akwapark?
Bagtyýarlyk sport toplumyndaky akwaparkyň aýratynlygy onda paýtagtymyzda üsti ýapyk binalarda ýeke-täk suw atraksionynyň bardygydyr. Tomus paslynda bolşy ýaly güýz, gyş, ýaz pasyllarynda hem Bagtyýarlygyň akwaparkynda tomsuň lezzetini alyp bolýar.
Bagtyýarlyk sport toplumyndaky akwaparkyň ilkinji aýratynlygy onuň islendik wagty suwunyň durulygydyr. Şeýle-de, ol paýtagtymyzyň merkezinde ýerleşýär we oňa barmak örän ýeňildir. Akwaparka çagalaryny elten ene-atalar üçin ikinji gatda ýörite dynç alyş burçy döredilendir. Çagalarynyň dynç alşyna amatly ýerden tomaşa edýän ene-atalara kafeniň işgärleri dürli dümen zatlary hödürleýärler. Çagalary bilen bilelikde akwaparkda ýüzmekçi bolýan ene-atalara hem elmydama mümkinçilik döredilýär.
Ene-atalaryň islendigi hem öz çagasynyň sagdyn durmuşda ýaşamagyny isleýär. Bilşiňiz ýaly, suw saglygyň sakasydyr. Şonuň üçin hem Bagtyýarlyk sport toplumynda ýylyň islendik paslynda çagalaryň suwa düşmekleri üpjün edilýär. Çagalaryňyz akwaparkda suwa düşen mahaly, olar ýörite tälimçileriň gözastyndadyr. Mundan başga-da akwaparkda halas edijiler hem çagalaryňyzyň howpsuzlygyny birjikde gözden salmaýarlar.
Nädip arzan bahadan akwaparka gelmeli?
Akwaparka günde günäşa öz islän wagtyňyz gelmäge mümkinçilik döredilendir. Onuň iş wagty ir säher 06:00-da başlanyp, giç agşam 23:00-a çenlidir. Eger-de siz çagalaryňyz bilen hemişelik gatnamak isleseňiz, onda ýörite şahadatnamany hem alyp bilersiňiz. Şahadatnama alnan ýagdaýynda akwaparkyň bahasy deň ýarsyna çenli arzan düşýär. Şonuň üçin hem mümkinçiligiňizi elden bermän akwaparka abuna boluň!
Çagany emdirmek ony geljekde has akylly we bay eder.
The Guardian neşiri şular barada habar berýär: çagany emdirmek onuň uly ýaşanda IQ (akyl ýetiş ösüşi) has uly derejede bolmagyna ýardam berýär.
Braziliýanyň alymlary uly möçberli barlag geçirdiler, onuň dowamynda üç müňden gowyrak çaganyň durmuş ýoluny öwrendiler we çagalykda ene süýdi bilen emdirilen çagalaryň ýasama süýt bilen ulaldylan çagalar blen deňeşdireniňde, otuz ýaşynda iň gowy bilimi we has uly girdeji alýandygyny ýüze çykardylar. Bu barlagyň netijeleri Lancet Global Health žurnalynda çap edildi.
2012-nji ýylda hünärmenler ähli 1982-nji ýylda doglan Pelotas şäheriniň ýaşaýjylaryna gürrüňdeşlik üçin çakylyk ýolladylar. Olaryň çakylygyna 3500 adam jogap berdi, olardan IQ (akyl ýetiş ösüşi) barlagy geçmäge we sowalnamany doldurmagy soradylar.
Netijede çagalykda ene süýdi bilen emdirlen çagalaryň has beýik IQ (akyl ýetiş ösüşi) derejä, iň gowy bilime we girdejä eýedikleri ýüze çykdy.
Has-da olaryň içinden ejeleri bir ýaşa çenli emdirenler tapawutlandylar: olaryň IQ (akyl ýetiş ösüşi) derejesi bütin dört punkta beýikdi, aýlyk girdejisiniň möçberi bolsa-ortaçadan 140 dollara beýikdi.
Netijeleriň has hakyky bolmagy üçin alymlar maşgalanyň girdejisiniň, genleriň we başga sebäpleriň täsirini aýyrdylar.
Çagany okuwa gitmäge nähili usullar bilen höweslendirmeli.
Çaganyň okuwa gitmekden ýüz öwrüp durmagy — köp ene-atalara gabat gelýän ýagdaý. Munuň sebäbi nämedekä? Birinjiden, gün tertibi kada laýyk talap edilýär we çaga okuwyň tertip-düzgünini çylşyrymly görýär, ikinjiden bolsa, synpdaşlary bilen öwrenişmek kyn düşýär.
Islendik çaga synp otagyna gireninden soň, köp sanly adaty bolmadyk endikler bilen çaknyşýar. Bu mugallymy sylaglamak, synp we öý işleriniň birgiden toplumy (olaryň hemmesini hökman ýazmaly we ýat tutmaly!). Okuwda synpdaşlaryň bilenem hemişe agzybir gülşüp-degşip oýnap bolmaýar. Bu ýagdaýda oňaýsyz duýgular döreýär, ählisini hökman ýerine ýetiräýmeli.
Onda çagany nädip okuwa gitmäge höweslendirmeli? Psihologlaryň aglabasy kiçijik oglanjygy ýa-da gyzjagazy okuwa höweslendirmekde mekdebiň onuň ikinji öýüdigini we çaganyň ol ýerde uzak ýyllaryň dowamynda bolmalydygyny düşündirmegi makul çözgüt hasap edýärler. Şonuň ýaly ýagdaýda oňa mekdepde ýürekdeş deň-duşlary gabat gelip, belki-de ol olar bilen bütin ömrüne dostlaşyp ýaşar. Mundan başga-da, onuň köp bilim alyp, has uly adam bolup ýetişjekdigini düşündirmeli (muňa çagalaryň köpüsi ymtylýar).
Iň esasy bilmeli zat, çagany ilkinji günden başlap okuw höweslendirip başlamaly, hyjuwlandyrmaly.
Okuwda hatda iň soňky partada oturyp, gürlemegi halaýan edepsiz okuwçynyň hem ýerinde birnäçe bilimleri özleşdirýändigi faktdyr. Täze islendik bir maglumaty kabul etmek — bu eýýäm ösüş.
Biziň hemmämizem çaga bolup göremizsoň, mekdepde ýa-da uniwersitetde geçirilen hoş wagtlaryň ömrüň iň ajaýyp günleridigini kiçilikden bäri eşidip gelýändiris. Çagalar durmuşyň gatnaşyklaryny kiçi ýaşyndan başlap, öz tejribesinde  öwrenip başlaýarlar.
Mysal üçin, mekdepde geçilýän okuw sapaklary çaganyň geljekde nähili kärde işläp biljekdigini belli bir derejede kesgitleýär. Ine, ol şu ýerde-de dürli hili ylymlar bilen tanşyp, olaryň nämäni öwredýändigini bilýär.
Köplenç çagada şeýle pikir döräp bilýär: «Eger men lukman boljak bolsam, maňa himiýany we biologiýany öwrenmek nämä gerek?» Takyk ylymlary öwrenmek islendik meseläniň logikasyny öwrenmäge, aň bilen meseleleri çözmäge ýardam edýär.
«Diňe bäşlikçi bol!» diýen jümläni hemmämiz eşiden bolsak gerek?!
Köplenç yhlasly çagalar sapakda özlerini tertipli we ýuwaş alyp barýarlar, sapaklaryna-da işjeň ýetişýärler. Emma tertipsiz okuwçylar hem has göreldelileriň hataryna goşulyp bilerler. Esasy zat — olaryň öwrenmäge ukyby bolan zatlaryny ýerlikli ýetirip, öwredip bilmek.
Mekdebiň tertip düzgüni adamy ýuwaşlyk bilen iş tertibine taýýarlaýar. Her synpda biziň bilimlerimizem, işe bolan höwesimizem artýar, bu ýagdaý uniwersitetde-hä has-da ýokarlanýar. Ýagny, kem-kemden iş tertibiniň kadasyna geçip gidýär. Bu bolsa bizi çydamly, maksadaokgunly bolmaga iterýär.
Mekdebiň öýe berýän ýumuşlary — bular bizde özbaşdaklygy terbiýelemäge, jogapkärçiligi artdyrmaga, meýilnama düzmäge, öz dogry ýolumyzy tapmaga hem-de ýalňyşlarymyzy düzetmäge mümkinçilik döredýär.
Indi bolsa, mekdebe gitmegiň zerurdygyny görkezýän delilleri sanap geçeliň: jemgyýete goşulmak we aragatnaşykda bolmak, pikirlenmek ukybynyň ösmegi, täzeçillikleri kabul etmek we zerur ylymlary öwrenmek, kynçylyklardan baş alyp çykyp bilmek, hünär ugurlaryny saýlamak hem-de ýöriteleşmek, geljekde işe ýerleşmek üçin orta bilim hakynda şahadatnama almak.
Çagany ýatyrmak üçin 10 usul.
Köplenç çagalaryň ejeleri çaganyň ýadow bolsa, pallasalar, gözlerini sürtse, ýadawlkdan aglasa hem uzak wagtlap ýatyp bilmeýandigi meselesine duçar bolýarlar.
Uklamak wagty gelse, çagany bolsa ýatyryp bolmadyk ýagdaýynda näme etmeli? Bu ýeňil bolmadyk ýagdaýda size kömek etjek birnäçe usul bar.
Eger-de çagany çalaja yşykly ýuwaş jaýda üwreseň, onda ol tiz uja gider. Üwrän wagtyň çaga hüwdi aýtsaň ýa-da ýuwaş rahatlandyrýan aýdym aýtsaň bolar.
Eger-de elliňde üwräniň çagany ýatyrmaga kömek etmedik ýagdaýynda-onda çagany çaga arabasyna (kolýaska) ýatyryp öýüň içinde aýlap görüň. Çaga arabasynyň deňje üwrelmegi ýagany hüwdülär we ol tiz uka gider. Araba derek ýörite çagalar üçin şezlong (kürsi), salançak ýa-da yrgyldawaçly krowat hem ulanyp bolar.
Köp çagalar ýatyrmakdan öň ýylyja wannada suwa düşünseler, olar tiz uka gidýärler. Suwuň içine rahatlandyryjy otlaryň şiresini garsaň, onda bu wannanyň täsiri has-da bildiriji bolar.
Eger-de siz ilki başdan çagany gundamasaňyz, öýňüzde ýukajyk arlygy saklasaňyz ol artyk bolmaýar. Çagany gundap görüň: bu ýagdaýda çaga tiz rahatlanýar we ejäniň elinde ýa-da krowatda uka gidýärler. Eger-de çagany hiç hili gundap bolmasa, onda uky üçin ýörite bukjalary ulanyp bolar.
Käbir halatlarda çaga uzak gün dymyk jaýda bolan ýagdaýynda uzak wagtlap ýatyp bilenok. Ukydan öň uzak bolmadyk gezelenç öýe gelenden soň çaga tiz uka gitmäge kömek eder. gezelenje derek jaýyň howasyny çalyşsaňyz hem bolar.
Köp çagalar kadaly galmagalda gowy ýatýarlar-mysal üçin, krandan akýan suwyň sesi, saçy guradýan enjamyň ýa-da ýelpewajyň sesi.
Ukydan öň rahatlandyryjy owkalama.
Eger-de çaga gowy oýnap hiç hili ýatasy gelmese, ony ýanyňyzda ýatyryp ýuwaş massaža başlaň-arkajygyny, ellerini we aýaklaryny öýkalaň. Çaga bilen ýuwaşa, bir owazly sesde gürleşiň. Ol kem-kemden rahatlanar we uka gider.
Köplenç çagalar ene-atanyň düşeginde tiz uklaýarlar. Eje ýanynda ýatsa köp çagalary rahatlandyrýar: çaganyň ýanynda az wagtlap ýatsaňyz ol tiz uka gider. Ondan soň ony öz ýerine geçirmek bolar.
Eger-de çaga ýadap we hiç ýatyp bilmedik ýagdaýynda, ony emdirseňiz ýa-da çüýşejikden iýmitlendirip bilersiňiz: emýän wagty çaga hemişe rahatlanýar. Ýöne howpsuzlygy ýatdan çykarmaň! Çagany çüýşe bilen ünsiz goýmaň. Çaga suwuklygyň akymyny başaryp bilmezligi mümkin, şonuň üçin siziň meseläňiz-ony gözegçilikde saklamak.
Eger-de teklip edilen usullar size kömek bermedik ýagdaýynda, onda çaganyň özi uky gidýänçä garaşmaly, Elbetde, bu usul has çydamly ene-ata üçindir sebäbi çagalar dogrydan-da egsilmez energiýa çesmesine eýedirler.
Çagaňyzy geň galdyrjak gyş barada gyzykly maglumatlar.
Gyş pasly – ýylyň iň täsin wagty. Onuň gelmegi bilen bütin tebigat ajaýyp gyş ertekisine öwrülýär. Gyş bilen baglanyşykly näçe gyzykly maglumatlaryň bardygy hakynda şu güne çenli pikir edip gördüňizmi?
Bu döwürde daş töwerekde bolup geçýän wakalar hakynda biziň şu makalamyzdan öwrenip bilersiňiz, şeýle-de olary çagalaryňyz bilen paýlaşmagy ýatdan çykarmaň, sebäbi bu maglumatlar gyşy hasam jadyly we ajaýyp eder.
Her bir gar tozgasy özboluşlydyr, tebigatda iki meňzeş gar tozgasy ýokdyr, ýöne şonda-da olaryň umumy bir zady bar – ýagny olaryň hemmesinde alty şöhle  bolýar.
Biziň hemmämiz garyň reňkiniň ak bolmagyna öwrenişdik, ýöne Antarktidanyň iň uly dagynda gyzyl, sary we gülgüne reňkdäki garlary hem görmek bolýar.
Gar tozgalarynyň aýdymlaryny eşidip gördüňizmi? Gar tozgalary, suwa degip, ýokary ýygylykly ses çykarýarlar, emma gynansak-da bu sesler adamlar tarapyndan eşidilmeýär.
Ýer ýüzünde ýedi milliarddan gowrak adam ýaşaýar we bu sanyň ýarysyndan gowragy öz gözleri bilen hiç-haçan gar görmändir.
Häzire çenli adamyň eline düşen iň uly gar tozgasynyň diametri 38 santimetre barabar bolupdyr.
Gary näçe söz bilen beýan edip bilersiňiz? Mysal üçin, eskimoslar garyň ähli mümkin bolan ýagdaýlaryny beýan etmek üçin 24 sany söz ulanýan bolsalar, sami ýaly demirgazyk halky bolsa gündelik durmuşynda bu maksat üçin 41 sany söz ulanýar.
Ýaponiýada tebigy buz kristallarynynyň öwrenijisi hökmünde meşhurlyk gazanan atmosfera buz fizikasynyň hünärmeni, ýapon professory Nakaýa Ukisironyň adyny göterýän gar tozgalarynyň muzeýi bar.
2013-nji ýylda gyş möwsüminde Antarktidadaky stansiýada galan ýapon alymlarynyň kömegi bilen -91.2 gradusa deň bolan haýrana galdyryjy pes temperatura hasaba alyndy.
Bütindünýä gar güni! Eýsem, beýle baýramçylyk barmy näme? Howa bar, ol her ýylyň 19-njy ýanwarynda bellenilip geçilýär.
Buzyň temperaturasy dürli-dürli bolýar. Mysal üçin, Antarktida buzluklarynda olaryň temperaturasy minus 60 gradusa, Grenlandiýa buzluklarynda bolsa minus 28 gradusa çenli ýetip bilýär, iň ýyly gar bolsa Alp we Skandinawiýa daglarynyň depesinde ýerleşýär, onuň temperaturasy 0 gradus töwereginde bolýar.
Iň dowamly gar ýagmyryna 1932-nji ýylda Kanadanyň ýaşaýjylary şaýat bolupdyrlar. Gar ýagmagyny 9 gün dowam edipdir, munuň netijesinde garyň boýy bir gatly jaýlaryň üçegine çenli baryp ýetipdir.
Çarwa nowruzy.
Kük­e­ýip bark urar an­ba­ryň ysy...
Çar­wa now­ru­zy döw­rün­de do­g­lan gu­zu­lar sag­dyn bo­lup, çalt ke­ma­la gel­ýär­ler. Se­bä­bi olaryň em­ýän owuz süý­di ho­wa­nyň sal­kyn wag­ty gu­zy­nyň gar­nyn­da tiz we go­wy öz­leş­ýär. Ine, şun­dan ugur al­mak bi­len, ço­pan do­war­lar­dan ow­lak-gu­zy al­mak möw­sü­mi­ni mar­tyň aýa­gy­na çen­li ta­mam­la­ny­ny kem gö­re­nok. Çar­wa now­ruzy ow­lak-gu­zy üçin iň amat­ly dö­wür bo­lup durýar. Şeý­le-de bol­sa kä­bir ýyl­lar­da gy­şyň öz or­nuny ýa­za ber­ýän döw­rün­de gar hem ýa­gy­ber­ýär. Em­ma ol sä­hel wagt­lyk bol­ýar. Ýe­re ýy­ly gi­densoň, gar nä­çe ga­lyň ýogsa-da, hä diýmän, eräp gu­tar­ýar. Soň säh­ra aja­ýyp bir gör­nü­şe gir­ýär. Meý­dan ot­la­ry dö­kün ber­len ýa­ly gü­nü­ni sa­nap, ösüp baş­la­ýar. El­bet­de, gü­lüň ti­ken­siz bol­maý­şy ýa­ly, säh­ra­nyň şeý­le gö­zel­li­gi­niň için­de mal-gara­nyň ýa­gy­sy-da ýe­ter­lik. Sa­kyrt­ga, iç­ýan, möý, ýy­lan ýa­ly jan­dar­lar ýe­re ýy­ly gi­den des­si­ne oýanyp baş­la­ýar­lar. Bu ýag­daý mart aýy ta­mam­lanyp, ap­rel aýy­nyň gel­me­gi bi­len has-da äş­gär duý­lup, ol eý­ýäm ho­wa­nyň gy­zyp baş­la­ma­gy bilen bol­sa howp­ly hä­si­ýe­te eýe bol­ýar. Hut şo­nuň üçin-de, ço­pan­lar mart aýy­nyň aýa­gy­na çen­li tä­ze dog­lan ow­lak-gu­zu­la­ryň-da otuk­ma­gy­ny ga­zan­ýar­lar. Şeý­le­lik­de, çar­wa now­ru­zy ço­panço­luk­la­ryň dur­mu­şyn­da iň bir aý­gyt­ly dö­wür bolmak bi­len, türk­men säh­ra­sy­nyň-da jan­lan­ýan döw­ri ha­sap­lan­ýar. Giň säh­ra­da 6-8 ga­nat­ly ak öý­le­ri di­kip, ýaz­la­ga çy­kan çar­wa­nyň dur­mu­şynda iň bir şat­lyk­ly, be­re­ket­li gün­ler baş­lan­ýar. Her gün­de on­lar­ça go­ýun-ge­çi­ni kö­ke­rip sag­ýan we on­dan peý­nir, ga­tyk, süz­me, gurt ýa­ly ta­gam­ly önüm­le­ri ön­dür­ýän çar­wa ge­lin-gyz­la­ry türk­meniň Hy­dyr ge­zen säh­ra­sy­nyň gör­kü­ni has-da gel­şi­gi­ne ge­tir­ýär­ler.
Çaý başynda: dürli halklaryň çaý däpleri.
Çaý köp halklaryň iň esasy içgisi diýilse hakykata laýyk bolsa gerek. Her halkyň çaý içmek däbi bolsa asyrlaryň jümmüşinden gaýdýan, medeniýete ornan özboluşlylykdyr.
Dünýä halklarynyň çaý demleýşinde we çaý içmek dessurynda nähili tapawutlar barka? Şunuň bilen bagly 5 dürli halkyň çaý däplerine seredip geçeliň.
Günüň dogýan ýurdy bolan Ýaponiýada çaý içmek sungaty samuraý elitalarynyň arasynda häzirki sungatyň «Týanýu» diýlip atlandyrylýan dörän döwründe, başlangyjynda meşhurlyga eýe bolup ugrapdyr. Bu ýerde çaý däbine has inçelik bilen garalypdyr hem-de onuň ýüzlerçe hili düzgüni ýüze çykypdyr.
Ýaponlar her gün nahardan öň ýa-da ondan biraz soňra birnäçe bulgur çaý içýärler. Bu ýurtda çaýyň ýany bilen şeker ýa-da süýjülik uzatmak adaty ýagdaý däldir.
Hytaý halkynda çaý içmek däbi müňlerçe ýyllap öz aýratynlygyny saklap gelýän mukaddes dessur hasap edilýär. Ol guşlaryň jürküldisini ýa-da çeşmäniň sesini ýadyňa salýan täsin, mylaýym sazyň sesi bilen utgaşdyrylýar.
Olar çaýy ilki «gaýwan» diýlip atlandyrylýan ýörite bulgura guýýarlar we ondan hem çaý içýän bulgurlaryna geçirýärler.
«Çasuýma» — bu tagamy boýunça turşumtyk kumys içgisine meňzeş bolan, tibet halkynyň milli içgisi. Bu içgi çaý ýapraklaryny ýak öküziniň süýdüne goşup, birnäçe sagat goýmak arkaly alynýar. Ajymtyk tagamly çaý kaloriýalara baý we dokundyryjy häsiýete eýedir. Ony hödür etmezden öňinçä, çaýa duz ýa-da ýag goşýarlar.
«Süýtli çaý» ýa-da «Five o’clock Tea» diýen jümleleri eşiden mahalyňyz olary näme bilen baglanyşdyrýarsyňyz? Elbetde, Angliýa bilen.
Iňlisler günüň dowamynda 5 bulgur çaý içýärler diýen pikir köpleriň hakydasynda bar bolsa gerek. Adata görä, dumanly Albionyň milleti gyzdyrylan süýdüň üstüne çaý guýýarlar. Şeýle edilende çaýyň tagamynda has ýumşaklyk duýulýar.
Türkiýäni iň köp çaý içýän ýurtlaryň biri hökmünde hasap etmek bolar. Sebäbi türk halkynyň her bir ýaşaýjysy ýylyň dowamynda ortaça 2,5 kilogram çaý satyn alýar. Bu ilde hiç bir gürrüňem, söhbetem ýa-da maşgala bolup bir saçagyň başyna üýşmegi hem çaýsyz göz öňüne getirmek mümkin däl.
Türkler çaýy iki gatdan ybarat bolan çäýnege — «Çaýdanlyga» demläp, içine şeker bölegi ýa-da miwe kişdeleri goşulyp içilýän «armudu» atlandyrylýan aýna bulgurlarda uzadýarlar.
Çaý örän kaşaň, ajaýyp gaplarda içilse has-da lezzetli bolýar. «Zemmhome» dükanynda hem çaý içmek üçin has ýerlikli we oňaýly boljak çäýnekleriňdir bulgurlaryň dürli görnüşleri alyjylara ýetirilýär. «Zemmhome» dükanynyň owadan çaý gaplary içýän islendik çaýyňyzyň göwnejaý tagamyny duýmaga has-da ýardam eder.
Çilim çekýän ene-atalaryň çagalary semizlikden köp ejir çekýärler.
Alymlar çilim çekýän ejeleriň we kakalaryň öz körpelerini semremäge mejbur edýändiklerini anykladylar.
RIA Nowosti habarlar agentligi habar berýär: öz kiçi ýaşly çagalarynyň ýanynda çilim çekýän ene-atalar şol körpejeleriň 10 ýaşyna semizlikden ejir çekip başlamaklarynyň howpuny üzül-kesil ýokarlandyrýarlar. Bu maglumatlar ilkinji gezek NicotineandTobaccoResearch žurnalynda çap edildi.
Alymlar çilim çekýän we çekmeýän ejeleriň we kakalaryň iki müňüsiniň çagalarynyň saglyk ýagdaýy boýunça maglumatlary deňeşdirip gördüler. Netijede bir ýaşyndaky ýa-da çagalar bagyna gatnaýan körpäniň ýanynda çilim çekilende, bu onuň agramynyň indeksini tas bir birlige, biliniň ýogynlygyny bolsa 1,5 santimetre çenli artdyrýandygynyň üstüni açdylar.
Monreal (Kanada) uniwersitetinden bolan Linda Pagani temmäki tüssesiniň şeýle üýtgeşmeleri nikotiniň we beýleki duýduryş molekulalarynyň we olarda saklanýan zatlaryň gipotalamusa — beýniniň garmonal merkezine aralaşyp bilýändigi, şeýle-de, onuň işleýşini mazaly üýtgedýändigi sebäpli ýüze çykýandygyny düşündirýärler. Çagalarda şeýle güýçli täsire düşme körpelere ululara garanyňda howanyň 2-3 esse artyk gerek bolýanlygy bilen baglanyşyklydyr.
Şol artyk 1,5 santimetr kesgitleýji ähmiýete eýedir. Haçan-da, çaga üç ýaşyny dolduranda, ösüşiň aýratyn döwri başlanýar, onuň barşynda körpäniň ýag dokumalaryny tutuş göwräniň galan bölegi bilen örän çalt ösüp başlaýar. Onuň ösüşindäki islendik kadabozulmalara mekdebe çenli ýaşyndaky çaganyň durmuşynyň tutuş galan bölegine öz täsirini ýetirip biler.
"Biz üstüni açan statistik arabaglanyşygymyz hakykatda çaganyň saglygy üçin has güýçli we howpludyr diýip çaklaýarys, çünki ene-atalar, has dogrusy, utanjyndan çekýän çilimleriniň sanyny azaldan bolmaly. Hatda şeýle görnüşde hem onuň täsiri çaga edil çilim çekýän ejäniň göwresinde ýetýän zyýan ýaly, güýçlüdir" — diýip, neşir lukman Paganiniň sözlerini getirýär.
Çilimkeşler köp halatda ruhy çökgünlikden ejir çekýärler.
Çilim nerw ulgamyny köşeşdirenok. Muny ýakynda iňlis alymlarynyň geçiren barlaglary-da subut etdi. Barlaglaryň netijesinde olar çilim çekmeýän adamlara garanyňda, çilimkeşleri 70 göterim köp halatda ruhy çökgünlige we howsalaly ahwallara düşýändiklerini anykladylar — diýip, DailyMail britan neşiri habar berýär.
Londonyň kollej uniwersitetiniň hünärmenleriniň geçiren barlaglary çilim çekmeýän adamlara garanyňda, çilimkeşleriň 70 göterim köp halatda ruhy çökgünlige we howsalaly ýagdaýlara düşýändigini görkezdi.
Barlaglardan gelip çykýan netijä görä, çilimiň nerw ulgamyny köşeşdirmeýändigi anyklanyldy. Munuň özi çilimiň adam saglygyna ýetirýän zyýanyny ýüze çykaran nobatdaky barlaglar boldy.
Çilimkeşlige garşy göreşmegiň bütindünýä gününe.
Ýapylan dek bolýar ähli gapylar.
Galan zadyň bir alajy tapylar.
Ter gülleriň hyrydary kän bolýar.
Eziz ýaşlyk bile sagat jan bolýar.
Has belentde jan saglygyň goragy.
Gorap ýetireliň bireg biregi.
Azalsyn şonçarak hassalaň sany.
Sporta höwrügip goralyň jany.
Sagdyn pikir hem sagdyn ruh ýaraşýar.
Gidilmeli beýik ýollar garaşýar.
Duýulýar şypaly daglaryň güýji.
Göwünler giňişdir günlermiz süýji.
Ömürlermiz ýaz günlerne beslenýär.
"Döwlet adam üçin!"diyip seslenýär.
Türkmen döwlet medeniýet institutynyň talyby.
Önüm saklamagyň syrlary.
Sowadyjyda duran önümleriň örän çalt zaýalanýandygy öý bikeleri üçin seýrek duş gelýän ýagdaý däldir. Göräýmäge, sowuklyk derejesem dogry goýlan, saklanyş möhleti bilen bagly meselede-de ähli zat ýerbe-ýer ýaly bolsa-da, önümleri iýer ýaly däl, nätjek, peýdasyndan geçäýmeli bolýar. Önümleri sowadyjyda saklamagyň düzgünleriniň berjaý edilmezligi bu meseläniň ýüze çykmagyna sebäp bolup biler.
Haýsydyr bir önüm çalaja zaýalanyp başlan bolsa ony hökmany suratda sowadyjydan aýryň. Tekjeler arassa bolmalydyr, munuň üçin çylşyrymly bolmadyk zatlar: plastik gaplar, öl geçirmeýän kagyzlar (pergament), aýna gaplar, azyk plýonkasy, folga, polietilen paketler peýdalanylyp bilner. Eger siziň alan konteýnerleriňiz oňat hilli plastikden bolsa, onda olarda gök önümleri we miweleri diňe bir saklamak däl, eýsem, doňdurmak hem bolar. Wakkum gapagy bilen üpjün edilen gap saklaýyş möhletini has-da uzaga çekmäge ýardam edýär.
Paketler we azyk plýonkalary gök otlary uzak wagtlap ter we hoşboý ysly saklaýar, miweleri, gök önümleri we şöhlat kesimlerini gatamakdan goraýar. Ýöne peýniriň gaty görnüşlerini polietilenden saklamaly däl. Olary, gowusy, öl geçirmeýän kagyzlara dolamaly. Guş eti, balyk, et folgada öz tagamlylygyny ýitirmeýär we şeýle saklanylanda, olaryň daşy guramaz, ýiti yslardan goraglylygy üpjün ediler.
Ol ýa bu önümiň sowadyjynyň haýsy ýerinde ýerleşdirilendigi möhüm ähmiýete eýedir, çünki her iýmitiň öz saklamaly ýeri bar. Şeýle hem sowadyjynyň içiniň bölekleriniň hersiniň öz sowuklyk derejesi bar.
Sowadyjynyň iň ýyly ýeri gapysynyň erňekleridir. Şonuň üçinem ol ýerde tiz zaýalanýan önümler (süýt, gaýmak, tworog) saklanmaýar. Olar ýokary tekjede, şöhlat önümleriniň arasynda ýerleşdirilse göwnejaý bolar. Gapynyň erňeklerinde bolsa ýumurtga we dürli çüýşe-gaplar ýerleşdirilse jüpüne düşer.
Sowadyjynyň merkezi böleginde, ikinji we üçünji tekjelerde mesge, peýnir ýaly önümleri we bişirilen tagamlary saklamak maslahat berilýär. Birinji we ikinji naharlaryň saklanyş möhleti iki-üç günden köp bolmaly däl. Ýagly kremi bolan konditer önümleri bolsa bir gije-gündiziň dowamynda iýilmelidir.
Aşaky böleklerde gök önümler we miweler üçin niýetlenen ýörite gaplar ýerleşýär. Hut şol ýerde bu önümler öz terligini saklaýar. Eger-de, gaplaryň düýbüne öýjükli, bakteriýa garşy durgunly düşekçe düşelse, önümleriň saklanyş möhleti birneme uzalar.
Sowadyjyda metaldan ýasalan gaplarda: alýumin saçlarda, açyk konserwalarda önümleri saklamaga goýmak düýbünden bolýan däldir. Metalyň okislenmegi adam organizmi üçin howpludyr. Tekjelerde şokolad we daşary ýurtlaryň del miwelerini goýmak hem maslahat berilmeýär. Temperatura pesligi netijesinde olarda zäherli maddalaryň döremegi mümkindir.
Ösmek üçin näme etmeli?
Ösüp barýan bedene ýokum, has-da mal ýokumy, şeýle-de aminoturşulyklar, kalsiý, kaliý we witaminler aýratyn-da gerek.
Hoz uglerodlaryň siňmegini peseldýär we güýç berýär. Hozy kaşalara we witaminli işdäaçarlara goşuň. Hozy içine ownadyp geçiniň süýdini ýatmakdan öň içseň örän peýdaly.
Towugyň ýumurtgalary hem energiýanyň derejesini beýikde saklamaga ýardam berýär. Bu arassa ýokum, şeýle-de olar B witamine baýdyr. Ýumurtga gaýnadylan görnüşide doly diýen ýaly bedene siňýär. Ertirlik wagty we agşam naharynda 2 ýumurtga iýiň.
Sygyryň çylka etinde köp demir we sink bar, olar ösüp gelýän beden üçin zerurdyr.
Şüle ýarmasy- kletçatkanyň we goşma uglerodlaryň iň baý çeşmesi bolup durýar. Ol süňk we myşsa dokumasynyň ösmegine ýardam berýär.  Ol boýuň ösmegi üçin iň işjeň önüm bolup durýar. Bu kaşa kaliý, magniý, fosfor, hrom, železo, marganes, ýod, sink, kobalt, A,E,K, B toparynyň witaminlerine baýdyr. Oňa almanyň, bananyň bölejiklerini, azajyk ary balyny ýa-da hoz garyň.
Köpräk süýt içiň, kalsiý süňk dokumasynyň döremegi üçin zerurdyr. Iň peýdalysy-bu urkaçy eşegiň üýdidir. Onuň ýekeje bir ýetmezçiligi-ony satyn almak kyndyr. Ikinji ýerde geçiniň süýdi durýar. Sygyryň süýdi hem peýda getirýär.
Balykda fosfor köp, ol boýuň ösmegine we beýniň işlemegine ýardam berýär.
Günde 6-8 stakan arassa suwdan we miwe suwundan içiň. Miwe soklaryndan pyrtykkal, käşir, pomidor, greýpfrut miwe suwyny içiň. Kofe, energetiki içgiler, ajy gar çaý köp möçberde içilse, ol boýuň ösmegini çäklendirýär.
Güýzde we ýazda witaminleriň gowy hilli toplumyny içiň, iň gowysy lukman bilen maslahatlaşsaň, sebäbi bazarda galp zat köp. Nahary wagtly-wagtynda iýmeli, ertirlik sagdyn we möçberi boýunça ýeterlikli bolmaly.
Duz köp iýmäň, gündelik möçberden geçseňiz, bu süňk dokumasyny tükketýär we kalsiýiň bedenden çykmagyny tizleşdirýär.
Ösümlikler hakynda gyzykly maglumatlar.
Bambuk agajy her gije-gündizde ençeme santimetr ösýär.
Braziliýada süýt agajy bar. Şol agaja tyg degirseň, ondan süýt syzylyp başlaýar. Ondan her gezekde 4 litre çenli süýt alyp bolýar. Ony suwa garyp, otda gaýnadyp içýärler.
Polineziýada ysmanak agajy ösýär. Onuň ýapraklaryny iýmit üçin ulanýarlar.
Dünýädäki iň ýogyn agajyň diametri 8 metre barabar. Kaliforniýada ösýän şol agaç dünýädäki iň beýik daragt hökmünde hem bellidir.
Bir daragtdan ortaça 170 müň galam ýasap bolýar.
Dub, sosna, arça agaçlaryny köplenç ýyldyrym urýar. Derek agajyny b o l s a hiç wagt ýyldyrym urmaýar.
Ýer ý ü z ü n d e ösümlikleriň 375 müňüsi bar. Olaryň 250 müňüsi gülli ösümliklerdir.
Günorta Afrikada ösýän käbir ýabany injirleriň köki 120 metre çenli çuňluga uzalyp gidýär. Munuň özi 30 gatly bina barabardyr.
Bir daragt ýylyň dowamynda 120 kilogram kislorod öndürýär. Ol 3 adamdan ybarat maşgala bir ýylyň dowamynda ýeterlik bolýar.
Dünýädäki iň uly kaktus «saguaro» diýlip atlandyrylýar. Ol Meksikada we ABŞ-nyň Arizona ştatynda ösýär. Onuň beýikligi 15 metre, agramy 10 tonna ýetýär.
Maglumatlarda aýdylyşy ýaly, dünýäde kömelegiň 2 million töweregi görnüşiniň bardygy hasaba alnypdyr.
Her bir kömelegiň düzüminiň 90 götermi suwdan ybaratdyr.
Dünýäde ilkinji antibiotik (penisillin) kömelekden alnypdyr.
Dünýädäki iň gadymy ösümlik deňiz suwotularydyr. Olaryň bardygy müň ýyl bäri bellidir.
«Arabidopsis» kosmos giňişliginde güllän ilkinji ösümlikdir. Ol Russiýa Federasiýasynyň «Salýut-7» kosmiki bekedinde idedilip, şol ýerde hem gülläpdir.
Adam öz ömrüniň dowamynda medeni ösümlikleriň 1500 görnüşini ulanýar.
Amazonkada duş gelýän suw liliýalary ýapraklarynyň ululygy bilen tapawutlanýar. Ýapraklaryň her biriniň ölçegi 2 metre ýetip, olar hatda çagajygy hem götermäge ukyplydyr.
Hytaýyň günortasynda duşýan bambuk agajynyň bir görnüşi çalt ösýänligi bilen tapawutlanýar. Bir aýyň dowamynda onuň beýikligi 30 metre barabar bolýar.
Öz biznesiňi açmak isleýäňmi? Türkmenportal maslahat berýär.
Gelejekde özüni telekeçilikde görmek isleýän adamlara ýol kynçylykdan doly bolup görünýär. Bazardaky hyrsyz bäsleşik, harytlaryň bolçylygy ýa-da öz işini syr edip saklaýan size hiç bir zat aýtmak islemeýän biznes älemindäki “akulalar” bu gorka esas bolup biler.  Emma bazarda, islendik wagt we islendik adam üçin ýer tapylýar. 1858 – nji ýylda nebitçi Edwin Dreýk ýeriň aşagyndan ýönekeý pompanyň üsti bilen nebit çykarmagyň täze usulyny oýlap tapýar, bir kompaniýa bu oýlap tapylşyga  “Siz nebit çykarmak üçin ýeri burawlamaly diýärsiňiz? Siziň aklyňyz çaşypdyr” diýip oňa garşy çykýar.
Bu ugurda geçirilen barlaglar telekeçilige başlaýan adamlara esasy gerekli häsiýetleriň biri erjellikdigini görkezýär, ýagny  bular aýgytlylyk we maksada okgunlykdyr. Türkmenportal öz hünärmenleri tarapyndan watanymyzyň birnäçe telekeçileri bilen geçiren söhbetdeşliginiň netijesinde ýygnan olaryň berýän maslahatlary hem-de telekeçilik äleminde ýyllaryň dowamynda ýygnan tejribesi bilen paýlaşmagy makul bildi.
Eger seniň daşyňy sustupes adamlar gurşaýan bolsa, onda seniň tutjak işiň şowsuzlyga uçrar.
"Innowassiýa" sözüniň özi uzak we ýetip bolmajak ýaly görünýär. Emma innowassiýa onuň gözleginde bolup täzeçillik usullaryny girizeniňe degýär. Bu siziň işiňiziň birden ösmegine itergi berer, täze biznes modelleriň girizilmegi, täze tehnologiýalaryň ulanylmagy muňa mysaldyr. Täzeçilliklere açyk boluň.
Ýene-de başlaýan telekeçiler üçin ýüzlerçe maslahatlar bar. Ýone biz içinde gysga manyly we gerekli bolar diýenimizi ýazdyk. Emma biznesde iň esasy zatlaryň biri şowlulykdyr. Türkmenportal size şowlulyk dileýär.
Eger siziň bu mowzuk boýunça paýlaşjak maslahatyňyz bar bolsa onda  ýazyň.
Öz derwezäňe pökgi geçirmegiň (awtogolyň) taryhy.
Öz derwezäňe urlan gol, ýa-da başgaça “awtogol” futbolda ýygy-ýygydan bolup durýar. Emma şeýle zady eden oýunça uly pul baýragy berlen ýagdaý hem bolup geçipdir.
1974-nji ýylyň dünýä çempionaty başlanmazyndan öň Amsterdamyň banklarynyň biri Gollandiýanyň ýygyndy toparynyň futbolçylarynyň bu ýaryşda uran her bir goly üçin 5000 gulden tölemegi (müň dollara golaý) wada beripdir.
Dünýä çempionaty gollandiýalylar üçin örän şowly başlapdyr. Ilkinji alty duşuşykda futbolçylar 14 gezek gol edip, diňe bir gol olaryň derwezelerine urulýar. Özem öz oýunçylary sebäpli. Bolgariýanyň ýygyndy topary bilen ýaryşanda Gollandiýanyň ýygyndy toparynyň goragçysy Rud Krol öz derwezesine gol urýar.
Futbolçylar Krolyň “awtogoly” üçin hem pul tölenmegini talap edipdirler, sebäbi, şertnama laýyklykda, Gollandiýanyň ýygyndy toparynyň oýunçylarynyň uran ähli toplaryna pul tölenmeli. Bankçylar uzak wagtlap närazylyk bildiripdirler, emma jemgyýetçilik mejbur edenden soň boýun bolmaly bolupdyrlar. Şondan soň olar diňe garşydaşlaryň derwezelerine urlan gol üçin pul tölenýär diýip pul baýragynyň tölenmeginiň şertlerine üýtgeşmeler girizipdirler. Şeýdip işeňňir gollandiýaly futbolçylar şeýle ýagdaýda-da peýda alyp bilipdirler.
Kolumbiýanyň ýygyndy toparynyň oýunçysy Andreas Eskobar bolsa “awtogol” sebäpli öz toparyny ýeňlişe sezewar edýär. Ýigrimi ýedi ýaşly goragçy Eskobar Kolumbiýanyň ýygyndy toparynyň öňdebaryjy oýunçylarynyň biri bolupdyr. 1994-nji ýylda ABŞ-da geçirilen dünýä çempionatynda toparlaýyn ýaryşyň soňky duşuşygynda kolumbiýalylar birinjiligiň eýeleri, Amerikanyň ýygyndy topary bilen duşuşypdyrlar. ABŞ-nyň ýygyndy toparynyň hüjümleriniň birinde Andreas Eskobar öz jerime meýdanyna gelýän topy saklamaga synanyşyp, tötänden topy öz derwezelerine urup goýberýär. Kolumbiýa 1:2 hasaby bilen ýeňilýär we ýaryşdan çykyp gidýär.
Öz işiňi ýola goýmagyň syrly basgançaklary.
1. Ilkinji nobatda näme bilen meşgullanjakdygyňyzy anyk kesgitläň. Goýan maksatlaryňyzyň içinden iň peýdalylaryny saýlaň. Etmeseňem boljak zatlary bir gyra goýuň. Hemişe peýda getirjek zatlar bilen meşgullansaşyz, siz hökman üstünlik gazanarsyňyz.
2. Siziň üçin häzirlikçe hökman däl zatlar üçin “3 çüý” usulyny ulanmak dogry maslahatdyr. Size tabşyrylyp, soňam netijesi soralmadyk ýumuşlary bir gyra goýuň, geregi çykar. Birinji sapar solaralan zady birinji, ikinji sapar soralan zady ikinji, üçünji ýola soralan zady hem üçünji çüýden “asyň”. Diýmek, ähli zat düşnükli. Siz şundan soň, üçünji çüýden asylan işler bilen köpräk meşgullanmaly.
3. Gerekmejek zatlar barada hem maglumat almak. Ýöne diňe maglumat almak ýeterlikdir. Siziň diňe wagtyňyzy alyp biljek käbir güýmenjelerden wagtynda ýüz öwürmäge synanşyň.
4. Iň esasy ýollaryň ýene biri hem zyýanly endiklerden daşda durmakdyr. Adyndan hem mälim bolşy ýaly, zyýanly endigiň size berip biljek ýeketäk zady zyýandyr. Üstünlige barýan ýolda zyýan bilen gabatlaşmak hiç kim üçin hem ýakymly däl bolsa gerek. Onsoňam, näçe medeniýetli boldugyňça, seniň bilen işleşmäge höwesliler hem şonça kän bolar.
5. Elbetde, girdeji gazanmak – siziň baş maksatlaryňyzyň biri. Ýöne diňe özüňizi bilmäň. Gaýtam bu gylyk siz üçin ýok ýerden mesele döreder. Ýogsa-da bir mesele barmy? Derhal çözmäge girişiň. Böwetleri näçe ir arçasaňyz, şonça peýdalydyr. Juda bir maýdaçyl hem bolmaň. Has ownukçyllyk ýersiz dartgynlylyk döreder.  Dartgynly ýagdaýda sagdyn pikirlenip bolmaýandygyny düşündirip oturmagyň hajaty hem ýok bolsa gerek. Öz işini gurýan adam üçin bolsa köpräk sagdyn pikir bilen wagt gerek.
6. Her gün täze zatlary öwrenmek we şahsy kämilligiňizi ösdürmek üçin wagt aýryň. Işleýän ýa işlejek bolýan ugruňyz hakynda köpüräk okaň. Bu pudaklardaky tejribeli adamlaryň ýazan makalalaryny yzarlaň. Hemmetaraplaýyn kämilleşjek boluň. Şol sanda sportda hem. Çünki saglyk  gojalanyňyzda çeken zähmetiňiziň miwesini görmek üçin gerek bolar. Syýahat ediň, aýlanyň. “Ýatlardan tanyş, tanyşdan dost tapyň”.
7. Telekeçilikde gerek bolaýjak käbir aýratynlyklary öwreniň. Meselem, köpçüligiň öňünde nähili täsirli çykyş etmelidigini bilmek siziň üçin iňňän peýdaly bolar. Mümkinçilik boldugyndan tesirli çykyş edip bilşiňi tejribede synap görüň. Uly ýygnaklarda diýemzok, bäş-alty adamyň ýygnanan ýerinde hem tejribe geçirip görüp bilersiňzi.  Bu babatda jeddelşmek size peýda berip biler. Garşyňyza birini alyň-da, bir mesele hakynda jedelleşiň. Heriňiz bir pikiriň tarapyny tutuň. Mümkin boldugyndan, başga bir ýoldaşyňyzdan hem şu pursaty wideo ýazgy etmegini haýyş ediň. Şeýlelikde ýüz we el hereketleriňize hem gözegçilik etmäge mümkinçilik alarsyňyz.
8. Ruhy taýdan güýçli bolmagy öwreniň. Köpçüligiň psihologiýasy hakdaky kitaplary okaň. Çünki köçülik bilen işleşmek uly sungatdyr. Bu size ýolbaşçylyk etmekde hem kömek eder.
9. Puly maksat hökmünde däl-de, serişde hökmünde görüň. Pul puly çeker. Pul gazanmak esasy maksat bolmaly däl-de, öz işiňi ýola goýmak üçin sebäp bolmaly.
10. Hemişe maksatly işle, täzelikleri oýlap tapyjylyk ukybyňyz bolsun. Ýa-da şeýle ukyply adamlar bilen işleşiň. Öwrenen her bir zadyňyzy bellik ediniň, ýazyň. Belki ähli zady akylda saklap bilmek hem bir ukypdyr. Ýöne ýazgy arkaly bellik etmek has peýdaly. Her bir belligiň bir gün peýdasynyň degjekdigini ýatdan çykarmaň. Maksatlaryňyzy etaplara bölüň. Şonda has hakykatçyl bolarsyňyz.
Onda näme?! Bada-bat herekete geçiň! Üstünlik eýýäm siziň gapyňyzda. Hany, duruň-la!Biri gapyny kakýan ýaly-la! Bu üstünlik öýdýän!..
Özbek metbugatynda türkmenistanly tälimçi Täçmyrat Agamyradow bilen söhbetdeşlik ýerleşdirildi.
Ýakynda Özbegistanyň “Championat.asia” saýtynda türkmenistanly tälimçi Täçmyrat Agamyradow bilen söhbetdeşlik çap edildi. Ol: “Düýn. Şu gün. Ertir.” diýlip atlandyrylýar. Söhbetdeşlikde belli tälimçiniň Türkmenistanda we Özbegistanda işlän ýyllary barada gyzykly maglumatlar bar. Söhbetdeşligi özbek sport žurnalisti Nadirhuja Ýuldaşew geçirdi.
Söhbetdeşligiň başynda tejribeli tälimçiniň bu ýola gelen ýyllary ýatlanylýar. Ol tälimçi hökmünde ilkinji üstünligini ýetginjekler ýygyndysy bilen gazanypdy. Ilki Merkezi Aziýa Respublikalarynyň, soňra ozalky Soýuzyň derejesinde geçirilen ýaryşda türkmenistanly ýetginjekler bilen çempion bolan tälimçiniň uly futbola gelşi hem söhbetdeşlikde beýanyny tapýar.
- Mekdep internatyndan soň “Nebitçä” baş tälimçi bolup geçdiňiz.
- Bu meniň uly futbola ilkinji ädimimdi. Topary, esasan, ýaşlardan düzmegi maksat edindim. Munuň üçin ozal internatda tälim beren futbolçylarymy getirmek iň dogry ýoldy. Internatyň müdiri bilen gepleşip, hutt, şeýle hem etdim. 17-18 ýaşly futbolçylar bilen Merkezi Aziýa ligasynda iň güýçli garşydaşlaryň birine öwrülmegi hem başardyk. Esasy garşydaşymyz bolsa Daşkendiň “Traktor” toparydy. Ýaş topar, isleseň-islemeseň, käbir kynçylyklar ýüze çykýar. Şol kynçylyklar hem biziň Merkezi Aziýada çempion bolmagymyzy bökdedi. Her niçik hem bolsa, öňdäki orunlardan birini eýeledik.
Soňra ýurdumyz Garaşsyzlygyny gazandy, öz milli Ligamyz döredildi. Bu gezek esasy bäsdeşimiz “Köpetdagdy”. Ol Türkmenenistanyň Milli çempionatynyň döredilen ilkinji ýyllarynda ýurduň iň güýçli futbol topary hökmünde öňe saýlandy. “Köpetdaga” garşy oýnamak aňsat däldi, şeýle-de bolsa Türkmenistanyň çempionatynyň ilkinji möwsümini ikinji orunda tamamladyk. Soňky möwsümde öz öýüme - Aşgabada gaýtmak kararyna geldim. Paýtagta gelip, öz toparymy düzdüm, ol - “Nisady”. Toparyň paýtagtda ýerleşýändigi üçin biz indi “Köpetdaga” garşy hem mynasyp oýun geçirip bilýärdik. Başga bir tarapdan bolsa, internat ýyllaryndan bäri tälim berip gelýän şägirtlerim indi has tejribe toplady. “Nisa” bilen üstünlikli çykyş edýän ýyllarymyzyň birinde maňa Eýrandan teklip geldi. Bu teklibi milli federasiýamyza ýetirenimde, menden “Köpetdaga” tälim bermegimi haýyş etdiler. Şeýdip ýene-de öz Watanymda galdym.
- Aslynda, ýaryşa milli ýygyndymyzyň başynda başga bir tälimçi gatnaşmalydy. Ýöne onuň maşgala ýagdaýy sebäpli, ýygyndyny wagtlaýynça maňa ynandylar. Ýygyndydaky futbolçylary tanasam-da, olaryň ukyby maňa ýakyndan tanyş däldi. Çünki olaryň köpüsi “Köpetdagyň” futbolçysydy. Biz Tokio şäherine çenli iki aýry topara bölünip gitmeli bolduk. Men we 11 sany futbolçy Aşgabat - Moskwa, galan futbolçylar bolsa Daşoguz - Moskwa ugry boýunça uçmalydy. Maksadymyz Moskwada başymyzy jemläp, ondan aňry Tokio şäherine uçmakdy. Ýöne Daşoguz - Moskwa gatnawy öz wagtyndan iki sagat gijä galdy we biz alaçsyz 11 futbolçy bilen Tokio gitdik. Üstesine, iki sany derwezeçimiz hem beýleki topardady. Biziň toparymyzda bolsa tälimçiler düzüminden menden başga hiç kim ýok, ne kömekçi tälimçiler, ne lukmanlar, ne-de adminstator. Hatda lybasymyz hem milli ýygyndynyňky däldi, “Köpetdagyň” nyşany basylan lybasdy.
Her näme-de bolsa, guramaçylyk toparynyň ýanyna bardym. Olar bize oýundan çetleşmegi, şeýlelikde, tehniki utulyşa razy bolmagy teklip etdi. Garşydaşam Hytaý. Futbolçylaram aljyraňňydy, olar uly hasapda ýeňlip, masgara bolmakdan ýaýdanýardylar.  Ýene bir gyzykly tarapy, kimdir birini derwezä goýaly diýsek, derwezewanyň elligi hem gelip ýetişmedik beýleki toparda galypdy. Her niçigem bolsa oýnamakçydyk, utulsagam, oýnap utulmakçydyk. Futbolçylardan kimiň derwezä geçip biljekdigini soradym. Biraz şikesi bolan Kamil Mingazow derwezä geçmegi boýnuna aldy. Duşuşygyň öňýanyndaky türgenleşikde bir žurnalist näme üçin düzümde futbolçynyň azdygy we derwezeçiniň elliginiň ýokdugy bilen gyzyklandy. Men ýagdaýy düşündirdim.
Duşuşyk başlandy. Görgüli derwezeçimiz her gezek pökgini ýalaňaç elleri bilen tutmaly bolýardy. Şeýle-de bolsa ol 90 minudyň dowamynda howply hüjümleriň ençemesini gaýtardy. Gyzykly tarapy, iki gezek hem hasaby ilki bolup biz açdyk. Hytaýyň ýygyndysyny bolsa utulyşdan 11 metrlik jerime bilen geçiren pökgüleri  halas etdi. Duşuşyk 2:2 hasabyndaky deňlik bilen tamamlandy. Şol gün giçlik beýleki futbolçylarymyz hem gelip ýetdi. Gele-gelmänem hasap bilen gyzyklandylar. Biz “2:2 - deňlik” diýdik. Nädip, üstesine-de derwezeçisiz? Olar haýran galdylar.
- Birek-birekden öwrenmek üçin ol wagtlar internet elýeter däldi. Biz - tälimçiler, esasan, duşuşyp, pikir alşyp, tejribämizi artdyrýardyk. Öz öňümde yzygiderli kämilleşmegi maksar edinip goýdum. Özbegistanda işlän ýyllarymda tälimçilik boýunça Moskwada ýörite okuw hem geçdim. Şol okuwyň synagyndan soňra, bize şol ýyllarda gülläp-ösen “Milanyň” sport toplumlarynda okuw-türgenleşik geçmäge mümkinçilik döredilýändigini, ýöen Italiýa öz serişdelerimiziň hasabyna gitmeli boljakdygyny aýtdylar. Bu pursady deňimden geçirmek islemedim. Elbetde, öz serişdäň bilen Italiýa gitmek aňsat däl. Men we ýene bir rus tälimçi gidipdi.
Söhbetdeşligiň barşynda tälimçi Milandaky türgenleşikler, Şewçenko, Maldini, Leonardo ýaly futbol ýyldyzlary bilen tanşyşy barada gyzykly gürrüňleri berýär. Şeýle hem “çyzykly goldaw” taktikasyny ilki “Köpetdagda”, soňra Türkmenistanyň milli ýygyndysynda, Özbegistanyň “Pahtakorynda” ýola goýşy barada maglumatlary berýär.
Öý bezegindäki heýkeljikler: kiçijik, ýöne manyly bezegler.
Öý hojalykçylar elmydama öýleri dürli esbaplar bilen bezäp, jaýyň rahat gurşawyny döretmäge synanyşypdyrlar. Hut şu maksat bilenem jaýlarda owadan çarçuwalardaky suratlar, nakgaşlyk eseleri, bezeg aýnalary asylýar we otaglar küýzelerdäki ösümliklerdir güller bilen bezelýär. Bu babatda iň meşhur we iň göwnejaý bezeg elementleriniň hatarynda adamlaryň, haýwanlaryň, zatlaryň ýa-da mifiki jandarlaryň şekilleri ýaly heýkeljikler hem bar.
Aslynda, şeýle heýkeljikleriň her biri öz daşky keşine görä, bir alamaty aňladyp, maksatlara ýetmäge itergi berýär diýen yrym hem bar. Bu makalada käbir heýkeljigiň aňladýan manysyny anyk mysallara ýüzlenip beýan ederis.
Adamlaryň suratlary ondaky adamyň ýagdaýyna, geýimine, alyp barýan işine laýyklykda islendik manyny özünde jemläp biler. Mysal üçin, çagalar — ýagşylygyň, bagtyň hem-de şähdaçyklygyň nyşany. Suratda şekillendirilen gyz ýa-da zenan — näzikligiň, romantikanyň we ýakymlylygyň keşbi bolup, är-aýal gatnaşyklarda özara düşünişmäge we sazlaşyga goşant goşýar.
Aýdyşlaryna görä, bu personažlar hojaýynyny goraýar we oňa şowlulyk getirýär. Perişdeler ýagtylygyň we ýagşylygyň habarçylarydyr, ertekilerdäki elfler bolsa baýlyk eçilýän we hojaýynynyň şatlanmagyna hem-de üstünlik gazanmagyna itergi berip biler.
Pişik — bu merhemetiň we gözelligiň, rahatlygyň beýanydyr. Aýal maşgala üçin pişik hoşamaýlygy oýarýan bolsa, ol erkek adam üçin bolsa işinde üstünlik getirer.
It — adamyň wepadar dosty bolup, ol bütin maşgalany ýamanlyklardan goraýar.
Syçan — çeýeligiň we gönümelligiň çeşmesidir.
Gnomlar hemişe gowaklarda baýlyk toplaýarlar. Olary öýleriňizde ýerleşdirseňiz, bu heýkeljikler size baýlyk we bereket getirer.
Guş — erkinligiň, özbaşdaklygyň we adaty zatlardan ýokary galmagyň nyşanydyr. Şeýle-de guşlar yn meseleleri tiz çözmäge ýardam edýär.
Pil — Gündogarda iň bir hikmetli jandarlaryň biri hasap edilýär. Sebäbi bu haýwany adamlar kuwwatlylygyň, pähimliligiň hem-de rysgal-bereketiň alamaty hasap edýärler.
Bu agzalanlardan başga-da, özünde çäksiz gujur-gaýratlylyk berijiligi, ajaýyp duýgulary oýaryjylygy jemleýän täsin heýkeljikler bar.
Öýleriňize gözellik berjek we many öwüşgini çaýjak şeýle heýkeljikleri gözleýän bolsaňyz «Zemmhome» dükanyna ýüz tutup bilersiňiz. Bu ugurda «Zemmhome» dükany ýadygärlik şekilleriniň we heýkeljikleriň köp sanly görnüşlerini gyzyklanma bildirýänleriň dykgatyna ýetirýär. Aýdyňlygy we özboluşly häsiýeti bilen tapawutlanýan bezeg elementleriniň dizaýny öýlere görnüklilik, ajaýyplyk berip, gurşawyň bezegini doly üpjün etmäge giňden ýardam berer.
Owadan metal şemler, haýwanlaryň, adamlaryň heýkelleri, şeýle-de beýleki dürli heýkel elementleri — bularyň ählisini dükanyň zemmhome.com.tm web sahypasyndaky «Ýadygärlikler» bölüminden görüp bilersiňiz.
«Zemmhome» dükanynyň alyjylar üçin ýeňillikleri, aksiýalary we arzanladyşlary yzygiderli geçirýändigni ýatladýarys.
Peýdalanylan çeşme: fiftyflowers.ru.
Öý güllerini ýetişdirmekde ulanylýan peýdasyz usullar.
Öý güllerini we howly ösümliklerini ösdürip ýetişdirmegem özbaşyna sungat diýen ýalydyr. Olary tiz ösdürmek, tohumlaryň gysga wagtda boý almagyny hem-de hasyl bermegini gazanmak üçin dürli hili ýeser çemeleşmeler bar.
Adamlaryň köpüsi öý ösümliklerine we güllerine ideg etmekde, aýratynam olary gysga döwrüň içinde ýetişdirmek babatda ygtybarlylygy doly barlanylmadyk, peýdasyz hem-de dürli hili ters täsirlere sezewar edip biljek laýfhak usullary peýdalanýarlar.
Bu hili usuly ulanýanlaryň aglabasy wagty ýitirmezden gülleriň ýa-da ösümlikleriň daş keşbini gözelleşdirmekde tiz netije gazanmagy ilkinji orunda goýýarlar.
Dökün deregine kofe galyndysyny ulanmak — bu usul hiç hili peýdaly däldir, ol diňe patogen mikroblarynyň çeşmesi bolup hyzmat edýär.
Zaýalanan miweleri ýa-da gök önümleri döküniň ýerine goýmak — bu ösümlik üçin has zyýanly täsiri döredip, «kömelejikleriň», infeksiýalaryň ösmegine oňyn şert bolup durýar;
Ösümligi Gün şöhlesiniň aşagynda goýmak — Gün şöhlesini göni düşmegi ösümligiň guramagyna ýa-da onda ýanyklaryň döremegine getirip biler, onsoňam, Gün şöhlesiniň düşüp durmagy ähli güllere ýaramaýar;
Gyrymsy agaç ösümlikleriniň we ösümlikleriň ýokary gatynyň guramagy bilen suwarylmagy — bu köplenç gabat gelýän we howly ösümliklerinde ulanylýan usul. Munda küýzäniň içinde suw galyp, ol bolsa köklere zyýanyny ýetirip biler.
Çukura ýumurtganyň goşulmagy — ösümligi kalsiý bilen üpjün eder diýen maksat bilen ulanylýan bu usulda ösümlik diňe ýakymsyz ys saçar durar. Onuň esasynda bolsa kalsiý döremeýär.
Kül dökmek — kül ösümlik üçin zyýansyz we tebigy önüm diýen düşünje bar. Ýöne oňa kül goşulan ýagdaýda toprak has alkalik häsiýetli bolar we ösümligiň ösüşine zyýan edip biler;
Sirke we magniý sulfaty goşulan gap-gaç ýuwujy serişde bilen haşal otlara gözegçilik etmek — bu howpsuz gerbisid hasap edilýär. Bu diňe ösümlikleriň gorag gatlagyny zaýalamak bilen, kömek berýän mikroorganizmleri ýok eder;
Gortenziýanyň reňkini üýtgetmek üçin çüý ulanmak — bu hiç hili logika, hakykata laýyk däldir. Topragyna çüýi gömeniň bilen gortenziýa ilkibada gök reňke boýalarmyka? Elbetde ýok, internet sahypalarynda okalan her bir zada ynanyp ýörmeli däl. Toprakda demiriň köp mukdarda bolmagy iş ýüzünde gowy netijäni bermeýär, gortenziýanyň reňkini üýtgetmek üçin fosfordan, kaliýden we azotdan taýýarlanan ergini ulanmak has laýykdyr ýa-da kislotlylygyny pH 6.5 derejesine ýetirip, margansowka ergini bilen suwarmak ýerliklidir.
Bu hili ýalňyş ýagdaýlardan gutulmak we biderek, peýdasyz laýfhaklary ulanmagyň ýerine ösümlikleri ýetişdirmegiň tebigy hem-de täsirli ýollaryny Aşgabat şäherindäki «Roza Gül» dükanlar torunyň hünärmenleri has gowy salgy bererler.
Aşgabat şäheriniň Azady köçesiniň 85-nji jaýynda ýerleşýän «Roza Gül» dükanyndan öýde ýa-da howluda ösdürip ýetişdirmek üçin güldür ösümlikleri satyn alan mahalyňyz bu ýerde Türkmenistanyň iň tejribeli florist hünärmenlerinden gülleri ýetişdirmek we olara dogry ideg etmek barada örän peýdaly maslahatlary alarsyňyz.
Ýeri gelende bellesek, gülleriň idegi barada maslahat soramak hem-de dükandan gülleri satyn almakda eltip bermek hyzmaty ýurduň ähli künjegine ýerine ýetirilýändir.
Öý işlerini etmegiň 10 usuly.
Köplenç çaga dünýä inenden, göni uniweritete düşýär. Ol uniwersitet—çaga gundagdaka zehin ösdürip başlaýan ene-atadyr. Mysal edip Gelan Domanyň bir ýaşly körpejelere okamany öwredýän usulýetini ýatlalyň. Wagty ýeňmekçi bolýan ýaly we  durmuşa geçirip bilmedik umytlaryny we arzuwlaryny  çagalarynda amal etmekçi bolýan ýaly, ene-atalar çagalaryna dözümli bilim, ylym çapyşygyna haýdadýarlar. Köplenç, şol sebäpden, çaga mekdep ýaşyna ýetende, okuwa bolan höwäsini ýitirýär ýa-da öňki berilen agramlyklaryň netijesinde nerw sistemasy bozulýar we ol okuwa hyjuwly ýapyşyp  bermeýär. Ýadyňyzda saklaň, çaga öýüne diňe bir bilim däl, eýsem mekdepde öwrenen predmetlerini berkitmek üçin bir topar öý işlerini hem getirýär. Olary çözmek üçin mekdepde geçilen sapaklardan soň onuň hiç-hili güýji galmaýar. Ol matematikadan mysallary işländen ýa-da taryhy seneleri ýatda saklandan, howluda futbol oýnany ýa-da welosipetde gezelenç edenini gowy görer. Ýöne ene-ata çagasyny öý işlerine nöwäslendirip bilmese, onda bilim ugrundaky göreş, iki parap üçin hem döz gelip bolmajak jebire öwrülýär. Biz size , öý işlerine kynlyk bilen girişýän çagany höwäslendirmegiň 10 usuluny hödürleýäris.
1-nji usul:  Hyjuwa esas.
-“Mekdepde geçeniňizi berkit. Sen ýene-de köp täze we gyzykly zatlary öwrenersiň. Bu ýeňildir we peýdalydyr”;
-“Öý işlerini etmek bilen, sen öz klasyňdan üzňe bolup, özbaşdaklyga endik  edýärsiň. Bu häsiýet saňa durmuşda-da kömek eder”;
-“Sen öz wagtyňy planlaşdyrmany öwrenýäniň örän gowy, bu saňa gelejekde kömek eder”;
2-nji usul: Gowy görelde—täsirli.
Çagalaryň ululara meňzejek bolmagy hemmelere belli. Çagaň öý işlerini etjek pursady, öz işiňi etseň, çagany öý işine höwäslendirersiň (mysal üçin:  işde zerur okamaly ýa-da ýazmaly işleriňize güýmenseňiz, içerini syrsaňyz, gaplary ýuwsaňyz). Çaga, her bir adamyň, uly bol ýa-da kiçi bol, tapawudy ýok, özüne ýeterlik jogapkärçiliginiň we borjunyň bardygyny bilsin.
3-nji usul: Öý işi üçin amatly ýeri saýlamak.
Amatlylyk-- oturjak ýerini dogry saýlamakda we gerekli okuw esbaplarynyň barlygyndadyr. Mysal üçin, ýazuw işleri üçin iň amatly ýer, ýörite parta ýa-da ýazuw stolydyr. Çagalar kitap okamakçy bolanlarynda, ýazuw stolundan başga-da özlerine has rahat ýeri saýlap bilerler: kürsi, diwan, halyň üsti.
4-nji usul: Okuw atmosferasyny dörediň.
Çaga öý işlerini edip otyrka, aýdym diňläp, telewizory açyp, telefonda gürleşip, onuň ünsüni bölmäň. Çagalaryň we ulularyň bir bölegi, aýdym sazyň öý işlerini etmäge kömek edýändigini aýdýarlar. Mümkin, kä halatlarda okuwçularyň kä birisine aýdym-saz kömek edýän bolmagy hem ahmal, ýöne aýdym-sazyň sesi köp ýerde diňe ýönekeý meseleleri çözmäge kömek edýär. Çylşyrymly mesele çözülende, ünsüňi aýdym saza bermän işleseň dogry bolar.
5-nji usul: Çagada özbaşdaklygy terbiýeläň.
Mugallymyň roluny oýnamaň, ony mekdepde hakyky mugallym ýerine ýetirendir. Siziň etmeli işiňiz, onuň özüniň öý işlerini etmekligine kömek etmek. Çagada özbaşdaklygy terbiýeläň. Her gün öýe berilen işler barada gyzyklanyň, soraglar berip, çagany dogry ýola ugrukdyryň. Ýetmeli netijelere ýetip, çaga öwgi sözlerini eşitmelidir. Öwgi sözleri ony täze üstünliklere höwäslendirer.
6-njy usul: Çaga öz wagtyny planlaşdyrmany öwrediň.
Öý işleriniň maksady, geçen sapaklar çagaň diňe bir ýadynda galar ýaly etmekde däl, eýsem öz wagtyny planlaşdyryp, ony tygşytly ullanmany öwretmekdedir. Çaga bilen bir günlik, bir hepdelik gün tertibini düzüň. Onda öý işleriniň ýeňilini, çylşyrymlysyny ýerine ýetirmek üçin, şeýle-de öý işlerinden boş wagtyny ýerlikli ullanmak üçin wagty böleklere bölüň. Öý işleriniň ýeňilini we çylşyrymlylaryny gezekleşdirmek peýdalydyr.
7-nji usul: Çaga bilen özüňize maksat kesgitläň.
Eger-de öý işleriniň gün tertibi çagaň öý işlerini etmäge ýeterlik itergi bolmasa, onda çaga bilen maksatnama düzmäge synanyşyň. Maksatnama  çagaň ýetişikliligine kömek eder we özbaşdaklyga endik etdirer. Ýerine ýetiren öý işlerini maksatnamada belläp, çaga eden işleriniň netijelerini görüp biljek, oňa baha berip biljek. Bularyň hemmesi onyň üçin  höweslendiriji bolup hyzmat eder.
8-nji usul: Öý işleriniň barlagyny oýuna öwüriň.
Kiçi ýaşly mekdep okuwçylarynyň öý işleriniň barlagyny tomaşa öwüriň,  goý olaryň gowy göýän oýnawaç aýyjygy öý işlerini barlasyn we ýalňyşlaryny tapsyn. Uly ýaşly mekdep okuwçylaryň ýalňyşlaryny belläň-de, ony özlerine tapmagy teklip ediň.
9-njy usul: Çaga öwgüli sözleri aýdyň.
Çagaň öý işlerini barlanyňyzda, ilki bilen onuň ýalňyşlaryny görkezmäň. Goşgyny labyzly okanyny, ýurtlaryň paýtagtlaryny ýatda saklanyny ýa-da  diktanty gowy ýazanyny aýdyň, diňe şondan soň ýalňyşlaryny görkeziň. Öý işlerini gowy edeni üçin öwgüli sözleri, bile oýnamak, bile kino gitmek ýaly söz bermeler bilen gezekleşdiriň. Ýöne öwgini hetden aşyrmaň, sebäbi çaga diňe bir zähmetine baha berilýänini bilmeli däl, eýsem öz zähmedi bilen ilkinji nobatda öz gelejeginiň aladasyny edýänini bilmelidir.
10-njy usul: Oňa şahsy jogapkärçilik barada gürrüň beriň.
Goý çaga öý işleriniň—öz ýerine ýetirmeli işleridigini bilsin. Çaganyň öý işlerine kömek etjek bolýan gaharjaň ene-atalar, köplenç özlerini gözegçi ýaly alyp barýarlar. Öý işini ýalňyş etse, ýa-da öý işini edesi gelmese, gaýga batýarlar, dowula düşýärler, hatda öý işlerini özleri edýärler. Bu ýalňyşlykdyr. Goý ol, öý işlerini etmäni bilen sizi tukat edip bolmajagyny  bilsin. Eger-de klasda öý işlerini etmedik onuň bir özi bolsa, onda onuň özi tukat bolar. Kiçi ýaşly mekdep okuwçylary uly ýaşlylardan tapawutlylykda, bular ýaly ýagdaýa has üşükli bolýandyr. Ýöne çagany kiçiliginden dogry ugrukdyrsaň, uly klaslarda öý işleri babatda kyn meseleler ýüze çykmaz.
Öý satyn almazdan öň, ony nähili barlamaly: hünärmenleriň maslahatlary.
Öý ýa-da jaýy tapmagyň we satyn almagyň çylşyrymly gözlegine başlamak bilen, her bir adam bu işde özbaşdak ýa-da gozgalmaýan emläk boýunça hünärmeniň hereket etmelidigini kesgitleýär. Ýaşaýyş jaýyny satyn almakda dürli ýagdaýlary we bolup biljek ýalňyşlyklary barlamak talap edilýär, şeýle barlagy özbaşdak hem nazarda tutup bilersiňiz.
1. Birgiden maglumatlary özbaşdak pikirlenmäge taýýar boluň. Bu babatda jaýy ähli ýerden gözlemeli bolýar, şonuň üçin çap edilen materiallara göz aýlaň: (gazetler, žurnallar) we internetdäki öý satuwy bilen baglanyşykly dürli web saýtlar.
2. Eger siziň islegiňize laýyk gelýän emläk duşsa, satyja jaň edip, baryp görmeli senäňizi anyklaň, anyk wagtyny oýlanyşyň, bahasyny gyzyklanyň. Öýi barlamaga gaty ünsli çemeleşiň, öýüň her burçuna göz aýlaň, hammamlary, suw turbalaryny, elektrik toguny barlaň. Diwarlar gury, galyndysyz bolmalydyr, penjireden daşarynyň görnüşini hem göz öňünde tutuň.
3. Öýüň şertlerini halan bolsaňyz, onuň çykdajysy barada gepleşiň we satyjynyň bu ýaşaýyş ýerine eýeçiligini tassyklaýan resminamalar bilen tanşyň. Iň gowy çözgüdi tapmak üçin birnäçe mümkinçiliklere göz aýlaň.
4. Indiki ädim — goýum goýmak. Hiç haçan şuňa meňzeş goýumy goýmaň, şertnama baglaşmagy talap ediň, eger satyjynyň ýalňyşlygy sebäpli geleşik ýatyrylsa, onda iki esse goýum talap edip bilersiňiz. Öýe hasaba aldyrmagyň möhletini dessine kesgitläň, muny sanaw görnüşinde resminamalaşdyrmak ýerlikli bolar. Jemagat hojalygynyň töleglerini barlaň, ýogsam ähli tölenmedik tölegler awtomatik usulda öýüň täze eýesine geçýär.
5. Notarial edarasynda satuw we satyn alyş amallaryny resmileşdirmek. Satuw we satyn alyş amallaryny resmileşdirmek üçin notarial edarasyna tabşyrmaga zerur  bolan resminamalaryň sanawyny taýýarlaň. Sanawy notarial edarasyndan alyp bilersiňiz.
Özbaşdak öý satyn almak babatda barlag geçirmek üçin boş wagt tapyp başyna barsaňyz, ýokardaky sanalan işleriň ählisini ýerine ýetirmek kyn däldir. Bu meseläni gozgalmaýan emläkçiniň ygtyýaryna geçirmegi meýilleşdirýän bolsaňyz, özüni gozgalmaýan emläkçi diýip atlandyrýan her bir adama ynam bildirmekden daş durmagy unutmaly däldir.
Ilki bilen, gozgalmaýan emläk boýunça kärhananyň ýa-da agentligiň işgäri bolmazdan satyjy bilen alyjynyň arasynda araçy hökmünde çykyş edýänlerden dynmaly. Türkmenistanyň gozgalmaýan emläk işi bilen bagly Kanunyna laýyklykda, gozgalmaýan emläkçi ýörite hünär taýýarlygy bolan, Türkmenistanyň gozgalmaýan emläkleriniň döwlet sanawynda hasaba alnan we gozgalmaýan emläk agentliginiň adyndan sarp edijilere gozgalmaýan emläk hyzmatlaryny berýän gurama işgäridir. Şunlukda, gozgalmaýan emläkçi resmi taýdan degişli kärhananyň işgärleriniň hatarynda bolmaly, ýörite hünär taýýarlygy bolmaly we gozgalmaýan emläk guramasynyň adyndan hereket etmeli.
Türkmenistanyň kanunçylygyna laýyklykda, gozgalmaýan emläk işi — bu gozgalmaýan emläk guramasynyň şertnamalaýyn we öwezini dolmak esasynda gozgalmaýan emläk hyzmatlaryny bermek, bu hyzmatlary döretmek, üýtgetmek we gozgalmaýan emläk hukugynyň ýatyrylmagy ýaly şahsy ýa-da ýuridiki görnüşli tarap-sarp edijä ýetirmek üçin amala aşyrylýan telekeçilik işidir.
Aslynda, köplenç özlerini gozgalmaýan emläkçi hasaplamak bilen, kärhanalarda işlemezden özbaşdak, öz howpy we töwekgelçiligi bilen işleýän adamlar bar. Şeýle adamlara köplenç «öýçüler» ýa-da degişli patentiniň bar bolan ýagdaýynda «adatdan daşary ýagdaý» diýilýär. Bu adamlaryň köpüsi kazyýet işine düşünmeýärler we olaryň esasy maksady müşderiniň hasabyna gysga wagtyň içinde ýokary girdeji almak bolýar. Ilatyň arasynda beýle adamlara bolan garaýyş örän negatiw bolup, olar hünärmen däldigi we diňe «hiç zat etmezden halkdan pul almaga» taýynlygy sebäpli ýazgarylýar.
Eger öý satyn almak meselesinde gozgalmaýan emläk agentligini saýlaýan bolsaňyz, onda-da işleşýän ýeriňize örän anyk göz ýetirmeli. Gozgalmaýan emläkçi bilen ilkinji gezek tanyşanyňyzda, emlägiňizi we resminamalaryňyzy görkezmäge howlukmaň, şahsyýetini tassyklaýan resminamany, kärhananyň kanuny salgysyny, ýuridiki edaranyň wekilidigini tassyklaýan resminamalary we aragatnaşyk telefon belgisini soramak gerekdir. Gozgalmaýan emläk hyzmatlaryny bermek barada siz bilen şertnama baglaşmagy talap ediň, şertnama gol çekmezden ozal onuň talaplary görkezilen mazmunyny üns bilen okaň.
Gozgalmaýan emläk hyzmatlarynyň hilini kärhananyň we gozgalmaýan emläkçiniň, wekiliň abraýy kesgitleýär. Gozgalmaýan emläk bazarynda gozgalmaýan emläkler kän, ýöne adamlar ýaşaýyş jaý satmak we almak meselesini üstünlikli çözmäge ýardam edýän adamlara we kärhanalara ýüz tutmagy makul hasaplaýarlar. Şonuň üçin degişli hyzmatlary has oňaýly ýetirip biljek kanuny esasly bolan gozgalmaýan emläk agentligini saýlaň.
2012-nji ýyldan bäri bu ugurdaky ýokary guramaçylykly işine başlan «Hekem» kärhanalar topary gozgalmaýan emläk babatda müşderiler üçin professional jogapkärçiligi we hödürlenýän hyzmatlaryň hilini yzygiderli subut edip gelýär. Bu bolsa öz gezeginde kärhananyň emläk bazarynda ýokary derejede abraý gazanmagyna itergi berdi.
«Hekem» kärhanalar toparynyň ähli hünärmenleriniň bellenen görnüşde gulluk şahadatnamalary bar. «Hekem»  toparynyň işinde gozgalmaýan emläk babatda üç taraplaýyn — öýi satyjy, alyjy hem-de kärhana ýaly taraplaryň arasynda şertnamalar baglaşylýar. Degişli şertnama laýyklykda, gozgalmaýan emläk agentligi gozgalmaýan emläk hyzmatlaryny ýerine ýetirýär we sarp ediji hem bu hyzmatlar üçin töleg tölemegi öz üstüne alýar.
10 ýyl Abadançylyk köçesi, 98-nji jaý;
Görogly köçesi, 46-njy jaý («Watan» konsert merkezi);
Görogly köçesi, 73-nji jaý.
Öýdäki ilkinji kömek gutusynda nämeler bolmaly.
Keseliň alamatlary ýüze çykanda ýa-da öýde adaty şikesler alnanda  öýdäki ilkinji kömek gutusy tiz kömek bolup durýar. Eliňiz kesilende ýa-da gyzgyna bişende, başga-da islendik kynçylykly ýagdaýda ilkinji lukmaçylyk kömegi gerek. Eýsem, öýdäki ilkinji kömek gutusynda nämeler bolmaly?
• Saramak üçin materiallar: pagta, bint, hasa, plastyr, elastik bint we ellik. Bu zatlar islendik ýarany bejermek üçin gerekli bolup, olaryň ilkinji kömek gutusynda bolmagy zerur.
• Lukmançylyk enjamlary. Iň sagdyn adamyň hem termometri we tonometri bolmaly. Sebäbi beden gyzgynlygynyň (temperaturasynyň) ýa-da gan basyşynyň üýtgemegi her bir adamda bolup bilýär. Hut şu lukmançylyk enjamalarynyň görkezmeleri esasynda hem bejergi alynýar.
• Agyry kesiji we gyzgynlygy kadalaşdyryjy serişdeler. Bu derman serişdelerini ulanmazdan öň olaryň görkezmeleri bilen hökmany suratda tanyşmaly.
• Antiseptikleri  ýaralary bejermekden başga-da ençeme maksatlar üçin ulanyp bolýar. Mysal üçin olaryň kömegi bilen stoluň we suwuk jisimleriň ýüzüni, başga-da dürli görnüşdäki ençeme zatlary dizinfeksiýa etmek mümkin.
• Ýarany bejermek üçin serişdeler. Bedeniňiziň bir ýeri kiçiräk kesilse ýa-da ýansa, başga-da uly bolmadyk şikes ýetse bu serişdeler ulanylýar.
• Dümew we sowuklama garşy derman serişdeleri. Hiç kim wirus ýokaşmasyndan goragly däldir. Şonuň üçin bu derman serişdeleriniň hem ilkinji kömek gutusynda bolmagy zerur. Lukmançylyk şemleri bolsa, öz peýdalylygyny ýitirmezligi üçin sowadyjyda saklanylmaly.
• Antigistamin derman serişdeleri allergiýa we ýiti respirator ýokanjyna garşy göreşmekde peýdaly bolup durýarlar. Şeýle-de bu serişdeler gijelewükden we mör-möjekleriň çakmagy sebäpli bedende ýüze çykýan ýaralary bejermäge hem kömek edýärler (eger melhem mör-möjegiň çakan ýerine çalynsa).
• Sorbetnleri ýakymsyz bir zat iýeniňizde ýa-da içegäňize sowuklama degen halatynda ulanyp bilersiňiz.
• Gipertoniýa derman serişdeleri. Gipertoniýa örän ýaýbaň kesel bolup, oňa garşy täsirli derman serişdeleriniň bolmagy zerurdyr. Dermany satyn almazdan öň, hökmany suratda gipertoniýa keseliniň alamatlaryny öwreniň we lukman bilen maslahatlaşyň!
Wagtal-wagtal ilkinji kömek gutusyndaky dermanlary barlap durmak, derman serişdeleriniň düzümini düşündirýän kagyzjygy saklamak, şeýle-de serişdeleriň ýaramlylyk möhleti geçenlerini aýyrmak örän möhümdir.
Gerek bolan ähli derman serişdelerini “Boý Bodron” dermanhanasyndan satyn almak mümkindir. Bu ýerde derman serişdeleriniň görnüşleri yzygiderli artyp, lukmançylyk serişdeleriniň hem ençeme görnüşileri bar. Beýleki hyzmatlar bilen bir hatarda kärhanada, haryt satyn alnanda we hyzmatlardan peýdalanylanda müşderiler üçin amatly bolan höweslendiriji ulgamy hem hereket edýär. “Boý Bodron” dermanhanasynyň öz müşderilerine hödürleýän goýum kartyny muňa mysal getirseň  bolar.
Müşderilere amatlyk döretmek maksady bilen “Boý Bodron” kärhanasy özüniň 3 dilde hereket edýän websaýtyny döretdi. Websaýtyň ulanyjylary dermanhanada özlerine gerek bolan derman serişdesiniň bardygyny ýa-da ýokdugyny barlap, ol serişdäniň görkezmesini hem aňsatlyk bilen okap biler.
“Boý Bodron” dermanhanasynyň Ženewadaky Halkara fondy tarapyndan “Ýokary hilli işewürlik üçin” atly medal bilen sylaglanandygyny hem bellemek gerek.
Öýe nädip internet birikdirmeli?
“Öýe nädip Wi-Fi çekmeli?” diýen soragy köp eşiden bolsaňyz gerek. Ýagny öýüne internet birikdirjek bolýanlar oňa “Wi-Fi” birikdirjek bolýarlar. Internete öwrenişmedik ulanyjylar “Wi-Fi” tehnologiýasyny internet bilen çalyşýarlar.
Size “Wi-Fi”-ni gysgaça we gaty aňsat düşündirjek bolaly.
Simli tory işde ýa-da başga ýerlerde görensiňiz. “Wi-Fi” – bu simsiz tor. Ýagny kompýuterler we elektron enjamlar bir-biri bilen simsiz tor esasynda baglanýarlar. Şol tehnologiýa hem “Wi-Fi” diýilýär.
Ýene bir mysal: “Share it” programmasy barada eşiden bolsaňyz gerek we ony telefonyňyzdan biri-biriňize maglumat (surat, aýdym, programma we ş.m.) geçirmek üçin ulanýan bolsaňyz gerek. Eýsem, maglumat telefonlaryň arasynda nädip geçýär? Elbetde, “Wi-Fi”-iň üsti bilen.
“Wi-Fi” öýde näme üçin gerek?
Eger öýe internet birikdirseňiz, onda siz ähli kompýuterleriňize, elektron enjamlaryňyza internet bermek üçin olara sim çekmeli bolarsyňyz. Göz öňüne getiriň, öýüňiziň içinde simleriň doluşyny...
Bu simlerden dynmak üçin “Wi-Fi”-ni ulanyp bilersiňiz. Ýagny, internete baglanmagy simden geçirmän, “Wi-Fi”-den paýlasaňyz bolar.
Eger-de, öýde diňe bir kompýuter bar bolsa we birikdirjek internetiňiz şol kompýuter üçin niýetlenen bolsa, onda size “Wi-Fi” gerek bolmaz.
Öýde internedi “Wi-Fi”-iň kömegi bilen birikdirmek üçin nämeler etmeli?
Internet birikdirmek üçin arza ýazmak;
“Splitter” enjamyny satyn almak (eger zerur bolsa);
Iki sany telefon kabelini satyn almak (eger zerur bolsa).
*Eger arza beren wagtyňyz operator size modem ýa-da başga enjam satmak islese, sizde bar bolan enjamlary aýdyň, ýagny şol bir enjamy iki gezek almazlyk üçin.
Ýazan arzaňyz esasynda, birnäçe günüň dowamynda öýüňize ýokarda agzalan edaralaryň hünärmenleri gelip, internet birikdirip bererler. Hünärmenlere “Wi-Fi” internetini gurnap bermeklerini aýdyň. Netijede, olar “Wi-Fi” routeriňizi sazlap, “Wi-Fi” internedi gurnap bererler.
Ýene esasy zatlaryň biri hem – internediň tizligi. Öz maddy ýagdaýyňyza laýyklykda tizligi saýlap alyň. Eger tizligi pesräk görseňiz, onda arza ýazan ýeriňize internediň tizligi ýokarlandyrmak üçin ýüz tutup bilersiňiz.
Internediň töleg nyrhnamalary bilen “Aşgabat şäher telefon ulgamy” ýapyk görnüşli paýdarlar jemgyýeti ýa-da “Türkmentelekom” döwlet elektroaragatnaşyk kompaniýasynyň töleg merkezlerinde ýa-da olaryň web saýtlarynda tanyşyp bolar.
“Wi-Fi”-ni işletmek üçin router satyn almaly. “Wi-Fi” routeriň esasy wezipesi – simli (kabelli) gelýän tory simsiz (kabelsiz) görnüşe öwürmek we ony ulanyjylara paýlamak.
“Wi-Fi” routerlerini ýurdumyzyň kompýuter dükanlaryndan satyn almak bolar. Olar dürli görnüşde bolup, öndüriji kompaniýasy, meşhurlygy, tizlige täsiri, tory paýlaýan çägi ýaly häsiýetnamalary boýunça özara tapawutlanýar.
Esasy üns bermeli zat, “Wi-Fi” routeriň ADSL tehnologiýasynyň (girişiniň) bolmagy. Bu Size goşmaça enjam almaz ýaly mümkinçilik döreder.
“Splitter” – bölüji manysyny berip, onuň bir tarapyna, ýagny girişine öýe gelýän telefon kabeli birikdirilýär, beýleki tarapy bolsa iki çykyşly bolup, bir çykyşyndan telefona çenli, beýleki çykyşyndan bolsa “Wi-Fi” routerine çenli kabeller birikdirilýär. “Splitter”-iň esasy wezipesi – öý telefonyň liniýasy öçük bolmaz ýaly, gelýän bir kabeli iki kabele bölüp, hem telefon liniýasy, hem “Wi-Fi”-ne barýan toruň işlemegini üpjün edýär. “Splitter” enjamy kiçijek we bahasy ujypsyz bolup, ony ýurdumyzyň kompýuter we tehnologiýalar dükanlaryndan satyn almak bolar.
“Splitter” enjamy üçin 2 sany kabel satyn alynmaly: biri telefona, beýlekisi bolsa “Wi-Fi” routere birikýän kabeller.
Öýe gelýän telefon liniýasynyň üsti bilen: telefon liniýasy “Wi-Fi” routerine birikýär we “Wi-Fi” routeri tory ulanyjalara paýlaýar. Muňa başgaça ADSL interneti hem diýilýär.
Öýe gelýän optiki aragatnaşygyň kabeli bilen: optiki aragatnaşygyndan gelýän kabel “Wi-Fi” routerine birikýär we “Wi-Fi” routeri tory ulanyjalara paýlaýar. Elbetde, bu görnüş 1-nji görnüşden tizligi boýunça uly bolýar.
Öýi nädip çaga üçin howpsuz etmeli?
Çagalary şikeslerden we başga erbetçilikerden goramak üçin köp usullar bar. Hususanda, onuň üçin bizi gurşap alýan şertlerde gizlenip duran we bolup biläýjek howpy takyk bellemeli. Käbir zatlar saglyga howp salyp bilerler, başga zatlar abadançylyga zyýan ýetirip bilerler. Jogapkär ata-eneleriň meselesi-bu töwekgelçiliklere baha bermek we “duşmanlary” güýçden düşürmek bolup durýar.
Egerde siz gapylara maýyşgak amortizatorlary oturtsaňyz, onda ol doly ýapylmaz we çaga barmaklaryna zeper ýetirmez. Ýogsada, şol gurluşlaryň kömegi bilen onuň özi eli ýetmedik ýagdaýda-da, özbaşdak gapyny açyp biler. We şeýle-de gerek bolan ýagdaýynda ýöremäge öwrenýan wagtynda hem olardan saklanyp biler. Ýörite berkidijiler oňa äpişgäni açmaga bermezler (bir kiçijik deşik goýup bilersiňiz-çaga oňa girip bilmez).  Olar aňsatlyk bilen berkidilse (abzalsys, nurbatsyz) we aňsatlyk bilen sökülip aýyrylsa gowy bolardy. Aýnanyň ýüzüne çekilýän gat ýuka üsti (aýna, gapydaky aýnadan goýulmalary) urgydan gorar. Egerde çaga ony döwen ýagdaýynda hem döwüklerden şikes almaz.
Çaga öýüň içinde işjeň hereket edip başlanda, ol böwetlere duş gelip biler, stoluň, sandygyň, sütünleriň ýiti burçlayna degip biler. Olary silikon eşiklere “geýdiriň”! Olar berk we aňsatlyk bilen agaç goşlaryna berkidilýär. Çaga şol burçlara degen ýagdaýynda hem kellesi bütin galar.
Şkaflarda, azyk sowadyjylarda we çekmelerde çagany özüne çekiji zatlar köp. Olara gyzyklanýan çaga barmaklaryny gapjatmaz ýaly we onuň eline düşmeli däl zatlary almaz ýaly (dermanlar, ýiti we ownuk zatlar), ýörite ýapyjylary (blokiratorlary) ulanyň. Ýogsa-da, ýörite berkidijiler diňe şkaflaryň gapylaryny berkitmän, eýsem unitazyň gapagyny hem berkidýärler. Bu zat näme üçindir çagalarda reňkli oýunjaklardan az gyzyklandyrmaýar.
Plitanyň ekrany çaga işläp duran gözlerine we gyzgyn pitilere golaýlaşmakdan gorar. Ol inligine giňeldilýär, şonuň üçin peçleriň ähli görnüşlerine diýen ýaly gabat gelýär. Çaga gazy işletmez ýaly näme etmeli? Tutawaçlary öçürilen ýagdaýynda gorag ýapyjylaryň kömegi bilen berkidiň. Olar kada bolşy ýaly topluma girýärler.
Elektriki tok bilen işlenýän durmuşda ulanylýan enjamlar elektromagnit meýdanynyň çeşmesi bolup durýarlar. Has güýçlisi (diýmek biziň üçin iň zyýanly) hökmünde SWÇ-gyzdyryjylary, aşhana orup çekijisi we no frost ulgamly sowadyjy bolup durýar.
Бытовые приборы, работающие от электрического тока, представляют собой источники электромагнитных полей. Наиболее мощными (соответственно, и самыми разрушительными для нас) являются СВЧ-печь, электроплита, кухонная вытяжка и холодильник с системой no frost. Gürrüňsiz, hemme enjamlar birmeňzeş zyýanly däldir. Ýöne şuny ýatlamak wajypdyr: kuwwatlyk näçe beýik bolsa, elektromagnit meýdany hem güýçli.
Öz germetikligini ýitiren mikrotolkunly peçleri örän howplydyr. Şonuň üçin hem onuň ulanyş möhletini geçirmejek bolmaly we özbaşdak bejermeli däl.  Täze durmuşda ulanylýan tehnikany alan ýagdaýyňyzda satyjydan harydyň hil şahadatnamasyny talap etmegi unutmaň.  Aşhanada mikro tolkunly peji, azyk sowadyjyny guran ýagdaýyňyzda olaryň yzky tarapyny nahar iýilýän stola (has-da çaganyň oturgyjy) tarapa gönükdirmäň.
Bizň gök dotlarymyzsyz nähili ekologiýa bolsun? Emma, ene-atalar gülleriň ählisi çaganyň otagy üçin ýaramly däldigini ýatda saklamalydyrlar.
Şeýlelik-de, ilki bilen çagalara has peýdaly güller hakda. Hytaý bägüli-ony köplenç saglyk şýlerinde ýa-da çagalar bagynda görüp bolar we ol ýöne ýerden däl. Hytaý bägüli aňy gowy işledýär, onuň bilen çagalar az ýadaýarlar, otagda bolsa döredijilikli ýagdaý döreýär. Rozmarin hroniki bronhitden, pnewmoniýa, bronhial astmadan ejir çekýän çagalar üçin peýdalydyr. Kiparisli santolini hökman gipertoniýa ýa-da ýürek-damar keselleri bilen keselliýän çaganyň otagynda goýmaly. Geran-nerw ulgamynyň keselleri üçin gowy derman. Şeýle-de çaganyň otagynda hökmany suratda hlorofitum hohlatyý, drasena, fikus, gülleýn begoniýa, spatifillum, zebrina üçin ýer tapmalydyr.
Indi bolsa çaganyň otagynda goýulmaly däl güller barada: bu kaktus, neoregeliýa, ýukka w diffenbahiýa. Olar çaganyň saglygy üçin howply bolup biler.
Ähli çaganyň kellesine irde-giçde “beýik” pikir gelýär-öz inçejik barmajyklaryny ýa-da gabat gelen zady elektriki rozetkanyň deşigine salmak. Köp adamlar howply synagyň netijesinde bolan ýyldyrymyň täsirini ýatda saklaýarlar. Bu halatda kömege ähli çagalar üçin harytlar dükanda satylýan ýönekeý we amatly ýapylar hem kömek eder.  Bu ýapydan iki peýda bar: howpsuzlyk we diwardaku bu zada bolan gyzygyň ýitmegi.
Şeýle-de çaganyň ýatýan krowady we oýnalýan ýeri ähli gömmesimlerden we rozetkadan daşda bolmalydyr.
Şahsy kompýuter biziň durmuşymyzyň bir bölegi bolup durýar. Onuň kömegi bilen siz öýde hem işläp, dostlaryňyz bilen habarlaşyp bilersiňiz, öz çagaňyzyň ösmegine ýardam berip bilersiňiz. Elektromagnit şöhle ýaýratmagyň çeşmesi kompýuteriň monitory bolup durýar. Häzirki zaman suwuk kristallikler elektron şöhleli turbajykda işleýänlerden has howpsuzdyr. Ýöne sizde moitoryň iň soňky döwrebap görnüşi bolsa hem, meýdan onuň öňünde oturýan adamlara zepel ýetirýär. Monitoryň yzky paneli çaganyň köp wagt geçirýän ýerine tarapa gönükdirilen bolmaly däldir.
Daş töweregiňize seredip has howply erkin el ýetäýjek ýerdäki zatlary gözläň. Olara ähli aýnadan ýasalan, ýiti, gyzgyn, agyr zatlar degişlidir.  Mysal üçin, sallanyp duran ýüpli ütük, çaga ony çekip özüne şikes ýetirip bler. Çaga emedekläp we ýöräp başlanda, poluň we poluň üstüniň arassalaygyna seretmeli.
Her gün ähli üstlere üns bilen seretmeli-çaganyň alyp agzyna ýa-da gulajygyna salyp biljek, ýa-da ýykylyp bir ýerini degirip biljek zatlary ýatanokmy? Çaganyň usuly bilen ötagyň içinden geçiň, şonda siz onuň hereket edeninde hiç hili howply zada duş gelmejegine göz ýetirersiniz.
Öýlerdäki “Wi-Fi” inerneti keseki adamlardan nädip goramaly?
Häzirki wagtda internet ulanyjylary günsaýyn artýar we internet köp öýlerde bar diýsek ýalňyşmarys. Ulanyjylaryň köpüsi öýlerindäki interneti “Wi-Fi” routeriň üsti bilen simsiz görnüşde ulanýarlar.
Soňky wagtlarda ““Wi-Fi”-ni döwmek, goňşyň internetini ulanmak, goňşyň “Wi-Fi”-niň açarsözüni bilmek, “meniň “Wi-Fi”-mi biri hä ulanýar”” ýaly sözler meşhur bolup başlady.
Eýsem, “Wi-Fi” internetimizi keseki adamlardan nädip goramaly? Ýokarda belleýşimiz ýaly, “Wi-Fi” internet toruny “Wi-Fi” routeri paýlaýar, diýmek, biz, ilkinji nobatda “Wi-Fi” routeriň goragyny üpjün etmelidiris.
1.  “Wi-Fi” toruňyzyň adyny üýtgediň (SSID);
Adatça “Wi-Fi” torunyň adynda “Wi-Fi” routeriň öndüriji kompaniýasynyň ady we onuň modeli durýar. Mysal üçin TP-LINK, D-LINK....
Bu bolsa bet niýetli adamlara routeriňiziň modelini anyklamaga aňsatlyk bilen ýol açýar. Şol sebäpden, “Wi-Fi” toruňyzyň adaty adyny başga bir ada üýtgetmek maksada laýyk bolar.
2. “Wi-Fi” toruňyza hökmany suratda açarsöz (parol) goýuň;
Internete baglanýan “Wi-Fi” toruňyz açarsöz bilen goragly bolmaly, eger “Wi-Fi” toruňyz açarsözsüz bolsa, onda onuň tutýan çägindäki ähli ulanyjylar oňa aňsatlyk bilen baglanyp bilerler. “111111”, “123456” ýaly ýönekeý açarsözleriň goýulmagy maslahat berilmeýär. Açarsöz hem harplardan (şol sanda baş harp), hem sanlardan ybarat bolup, onuň uzynlygy 6 simwoldan uly bolmagy maslahat berilýär.
3. Goragyň görnüşi (Encryption);
“Wi-Fi” tora açarsöz goýlanda, onuň gorag görnüşi hem saýlanylýar. Bu ýerdäki gorag - açarsözi şifrleýär. Şifrlemeleriň her dürli görnüşi bar, olar barada aýratyn internetde okap bilersiňiz. Esasy maksat – açarsözüň açyk bolmazlygy, şifrlenen bolmagy we şifrlemäniň güýçli görnüşi saýlanylmagy.
4. “Wi-Fi” routeriňizi ulanmaýan wagtlaryňyz öçürip goýuň;
Öýüňizde uzak wagtlap bolmadyk wagtlaryňyz “Wi-Fi” routeriňizi öçürip goýsaňyz, hiç kim siziň toruňyzdan peýdalanyp bilmez we bu howpsuz bolar.
5. “Wi-Fi” routeriňizdäki DHCP serwer tarapyndan diňe özüňize zerur bolan mukdarda IP salgylarynyň paýlanylmagyny üpjün ediň;
“Wi-Fi” routerleriň sazlamalar sahypasynyň içinde DHCP serwer diýen menýusy bar. DHCP – “Wi-Fi” toruna baglanan kompýuter we enjamlara IP salgylaryny paýlaýar (meselem: 192.168.1.110). DHCP serwer diýen menýuda paýlanylýan IP salgylarynyň mukdaryny özüňize görä sazlap bilersiňiz.
Meselem, paýlanylýan başlangyç IP salgysy 192.168.1.100, soňky IP salgysy 192.168.1.200 bolsa, DHCP kompýuter we enjamlara 192.168.1.100-192.168.1.200 aralygynda IP salgylaryny paýlar. Netijede 100 sany IP salgysy paýlanar. Şol iki aralykda diňe özüňize zerur bolan mukdarda enjamlar üçin IP salgylarynyň paýlanylmagyny üpjün edip bilersiňiz.
Meselem, öýüňizde “Wi-Fi” internet toruna 1 kompýuter we 3 sany telefon baglanýan bolsa, onda başlangyç IP salgysyny 192.168.110, soňky IP salgysyny 192.168.1.113 diýip sazlap bilersiňiz, netijede DHCP size 192.168.1.110, 192.168.1.111, 192.168.1.112 we 192.168.1.113 IP salgylaryny paýlar. Bu usul, diňe özüňize zerur mukdarda IP salgysyny paýlamaga ýardam eder we artykmaç IP salgysyny paýlamaz.
Ýokardaky mysaldaky ýaly, öýüňizde 1 kompýuter we 3 sany telefon “Wi-Fi” toruna baglanan bolsa, onda başga biri we başga kompýuter ýa-da enjam siziň toruňyza baglanyp bilmez, sebäbi DHCP serweri eýýäm ýaňky 4 sany IP salgysyny siziň öz enjamlaryňyza paýlar. Eger 4 enjamdan biri baglanan däl bolsa, onda 1 IP salgysy boşaýar we indiki baglanjak enjama paýlanylýar.
6. DHCP serwerinde IP salgylary rezerwirlemek;
“Wi-Fi” routerleriň sazlamalar sahypasynyň içinde DHCP serwer diýen menýusynda IP salgylary rezerwirlemek diýen bölümi bar. Ol bölümiň esasy maksady – kompýuter we enjamlara olaryň MAC salgylaryna göra belli bir, hemişelik IP salgysyny paýlamak. Meselem, öýde 3 sany enjam “Wi-Fi” toruna baglanýan bolsa, olaryň ählisiniň MAC salgysyny şu bölüme goşup, şol MAC salgysyna diňe hemişelik belli bir IP salgysynyň paýlanylmagyny üpjün edip bolýar. MAC salgysy – kompýuter we aragatnaşyk enjamlaryň her biriniň ýeke-täk, gaýtalanmaýan, zawod tarapyndan goýlan belgisi. Mysal hökmünde, telefonyň MAC salgysy EC:10:7B:0B:XX:XX bolsa, onda EC:10:7B:0B:XX:XX MAC salgyly telefona hemişe 192.168.1.111 IP salgysynyň paýlanylmagyny üpjün edip bolýar. Munuň amatly tarapy – toruňyza islendik adam baglanyp bilmez, diňe rugsat berlen MAC salgylaryna IP salgylar paýlanar we netijede diňe olar siziň toruňyza baglanyp bilerler.
7. MAC usuly bilen “Wi-Fi”  toruna baglamasyny filtrleme;
Ýeri gelende aýtsak, islendik enjamyň ýeke-täk, gaýtalanmaýan MAC salgysy bolup bilýär. Ol salgy hiç bir enjamda gaýtalanmaýar. Şol sebäpli hem “Wi-Fi”  toruna baglanmasyny enjamyň MAC usuly bilen filtrläp bileris.
“Wi-Fi” routerleriň sazlamalar sahypasynda MAC filtrleme diýen bölümi bar. Bu bölümiň esasy maksady – “Wi-Fi” toruna diňe rugsat berlen MAC salgylarynyň baglanylmagy. Islendik kompýuter ýa-da enjam baglanman, diňe şol bölümde görkezilen MAC salgyly enjamlar baglanyp bilýärler.
8.  “Wi-Fi” routeriňiziň sazlamalar sahypasynyň administrator ulanyjysynyň adyny we açarsözüni üýtgediň;
“Wi-Fi” routerleriň sazlamalar sahypasynyň ulanyjy ady we açarsözi köplenç “admin/admin” bolýar, muny köp kişi bilýär. Sazlamalar sahypasynyň ulanyjy adyny we açarsözüni üýtgetmek onuň goragyny has hem güýçlendirer.
9.  “Wi-Fi” toruňyzy gizlin ediň;
Köp “Wi-Fi” routerlerde paýlanylýan tory gizläp bolýar. Meselem, telefondan “Wi-Fi” torlar gözlenilende şol toruň ady çykmaz ýaly edip bolýar, ol tora baglanmak üçin bolsa, ulanyjynyň ony eli bilen goşmaly bolýar. Bu “Wi-Fi” tory goramagyň iň ygtybarly görnüşi diýsek ýalňyşmarys. “Wi-Fi” toruň hiç bir telefonda görünmezligi üçin, sazlamalar sahypasyndaky “Broadcast network” diýen ýazgynyň gapdalyndaky belligi aýyrmaly.
10.  “Wi-Fi” routeriňiziň programma üpjünçiligini täzeläp duruň.
Bu bölüm esasan hem kompýuter hünärmenlerine degişli. Her bir routeriň programma üpjünçiligi bolýar, gaty wajyp bolmasa-da, olary kämahal täzeläp durmak maslahat berilýär. Routeriň programma üpjünçiligi diňe ynamdar çeşmelerden alynmaly, bu maslahat kompýuter hünärmenleri tarapyndan ýerine ýetirilse maksada laýyk bolar.
Öýüňiz üçin dogry halyny nähili saýlamalydygy barada maslahatlar.
Haly -  bu islendik öýüň ýa-da otagyň aýrylmaz bölegidir. Haly islendik gurluşy üýtgedip bilýänligi bilen tapawutlanýar: otagy has oňaýly ýagdaýa getirmäge, ýyly saklamaga şeýle-de gereksiz sesleri azaltmaga mümkinçilik berýär. Dogry ýerleşdirilen haly, giňişligi tertipleşdirmäge we ep-esli üýtgetmäge kömek edýär. “Nowruz Haly”  kompaniýasynyň ýolbaşçysy Tirkiş Bekmämmedow bu barada birnäçe maslahatlary berýär.
Galyň ýüňli haly, dynç alynýan otag ýa-da myhman otagy üçin gelşikli emma eýwan ýa-da naharhana üçin oňaýsyzdyr. Bu otaglar üçin, gysga ýüňli halylary saýlaň sebäbi arassaçylyk işlerinde kynçylyk döretmez.
Gündelik durmuşda näçe gezek arassalap boljakdygyny pikirleniň. Öýüňizde çagalaryňyz ýa-da öý haýwanlaryňyz bar bolsa, şoňa görä oňaýlysyny saýlaň. Emeli ýa-da garyşyk materiallardan öndürilen halylary saýlamak has amatlydyr.
Täze haly satyn almak üçin dükana gitmezden ozal, onuň bilen bezemekçi bolýan otagyňyzyň meýdanyny ölçäň. Kiçi model, gerekli ýerleri aýratyn bellemäge kömek eder.
Halynyň şekili, ölçegi we reňki  otagyň içki görnüşine uly täsir edýär. Kofe içilýän stolda, diwanda we otyrgyçlarda ýiti burçlar agdyklyk edýän bolsa onda muny inedördül ýa-da gönüburçly haly hökman olary açyp görkezer.
Myhman we dynç alyş otaglary üçin tüýjümek we ýumşak Marokkanyň halylary laýyk geler . Emma eýwan we naharhana üçin gysga sütükli ýa-da sütüksiz halylar has amatlydyr. Olara mynasyp görünerler we olara ideg bermek aňsat bolar Halynyň ýüzi  näçe tekiz bolsa, arassalamak aňsatdygyny ýadyňyzdan çykarmaň.
Has doýgun we ýyly reňkli halylar otagy görnüş taýdan daraldýar, sowuk reňkli halylar bolsa otagy has asuda we giň görkezýär. Uly nagyşly halylaryň kiçi otagda geregi ýok, ony duýmak üçin giňişlik we aralyk zerur bolup durýar.Häzirki zaman haly bazarynda dürli-dürli haly önümleriniň görnüşleri bar. Bu bolsa öndürijileriň we satyjylaryň arasynda uly bäsdeşlik döredýär. Şol sebäpli, “Nowruz Haly” kompaniýasynyň işgärleri, müşderilere ýokary derejeli amatlylygy we rahatlylygy üpjün etmek üçin elmydama döwrebap moda laýyk gelýän täze harytlary gözleýärler.
Kompaniýanyň haly önümlerini satýan birnäçe dükanlary bar. Öndürilýän önümleriň dürli-dürliliginden başga-da müşderiniň öz islegine görä şekilli görnüşdäki halylar hem öndürilýär.
Öý halylary;
Ofis halylary;
Oteller we myhmanhanalar üçin halylar;
Kiçi halylar;
Hammam halylarynyň toplumy.
Antibakteriýal süýşmeýän ýüzi, üsti;
Arassalamak aňsatlygy;
Girdeji bahasy;
Amatlylyk we rahatlylyk;
Her görnüşiň häzirki zaman dizaýnynda täze önümler bilen doldurylandygyny bellemelidiris. Geljekde ýurdumyzyň ähli welaýatlarynda bu haly fabriginiň dükanlarynyň açylmagy meýilleşdirilýär.
Doly maglumatlary şu salgydan alyp bilersiňiz.
Üljäniň ynsan saglygy üçin peýdasy.
Lukmanlar saglygymyz üçin miweleriň peýdasynyň örän uludygyny nygtaýarlar. Miwe we miwe önümlerini yzygiderli iýmek bilen ýürek, gan-damar, aşgazan, içege, kelle-beýni keselleriniň öňüni almak mümkin. Türkmen topragynyň sahawatlylyk bilen eçilýän saglyga peýdaly nygmatlarynyň arasynda ülje esasy orunda durýar. Bu miwäniň özi-de, ondan taýýarlanýan önümler-de taýsyz melhemdir. Üljäniň has giňden ýaýran görnüşleri adaty ülje we çereşnýadyr. Bu turşumtyk, süýji tagamly miwe, esasan, şekere, B1, B2, P, PP, C, E witaminlerine, karotine, foliý turşusyna, pektin maddalaryna, şeýle-de mineral duzlardan marganese, kalä, mise, demre, kalsä we ýoda örän baýdyr. Ülje ganazlykda örän peýdalydyr. Bu miwäniň nerw ulgamyna, ýürek kesellerine hem haýry uludyr. Üljäniň miweleri we ondan alnan şire dowamly iç gatamada iç sürüji serişde hökmünde, üşütmede, bedeniň gyzgynlygy ýokarlananda, dem alyş ýollarynyň sowuklamasynda giňden peýdalanylýar. Ülje bedeniň kesellere garşy göreşijilik ukybyny ýokarlandyrýar. Onuň ýapragy köp mukdarda askorbin turşusyny saklaýar. Şonuň üçin ysgynsyzlykda, işdäsizlikde, witamin ýetmezçiliginde, beden gowşaklygynda ülje ýapragyndan demlenen çaýy içmek maslahat berilýär.
Ülje kosmetologiýada hem giňden ulanylýar. Ondan taýýarlanan ýapgylar deriniň tiz garramagynyň öňüni alýar, reňkini durlaýar we agardýar, ownuk ýygyrtlary aýyrýar.
Ýagtylyk, kamera, motor... Doňdurma!
Tanymal kompozitor Grigoriý Gladkowyň çagalar üçin döreden meşhur aýdymyndaky «Для чего был создан мир? Для того, чтоб есть пломбир» diýen setirler çagalaryň we uly ýaşlylaryň doňdurma iýmegi näderejede halaýanlygy baradaky duýgyny täsirli beýan edýär. Makalada diňe bir bu süýjülik bilen bagly faktlar barada däl-de, eýsem doňdurmanyň kinofilmlerde ýerine ýetiren «roly» dogrusynda hem gürrüň bermegi makul bildik.
«Goja Hottabyç», 1956-njy ýyl.
Bu meşhur erteki görnüşli film sowet döwrüniň pioner çagalary we Goja Hottabyç barada gürrüň berýär.
Gadyrly jin doňdurmany ilkinji gezek sirkde gördi. Onuň tagamy goja Hottabyça hoş ýakansoň, ol doňdurmany yzly-yzyna iýip, netijede sowuklady. Film surata düşürilýän mahaly jadygöýiň roluny ýerine ýetiren aktýor Nikolaý Wolkow sowuklamazlyk üçin doňdurmanyň ýerine glazirlenen peýnirçe iýipdir. Dubllaryň köp bolanlygy sebäpli, aktýor gaýdyp bu süýjüligi söýüp bilmejeginden zeýrenipdir.
Täsin fakt: Ilkini wanilinli doňdurma 1649-njy ýylda fransuz aşpezi Žerar Tirsen tarapyndan ýasalypdyr. Bu hili doňdurma meşhurlygy boýunça dünýäde birinji orunda durýar, ondan soňra bolsa gaýmakly, şokoladly we klubnika tagamly doňdurmalar has uly isleg bilen iýilýär.
«Operasiýa Y we Şurigiň beýleki başdangeçirmeleri», 1965-nji ýyl.
Leonid Gaýdaýyň Şurigiň we Lidanyň synaglara taýýarlanyşy barada gürrüň berýän filmi üç nowelladan: «Operasiýa Y», «Hemaýatkär» hem-de iň romantik bölümi bolan «Göz baglamak».
Salyhatly talyp ýigit özüne eskimo satyn alan mahaly Lida diýen bir «gowy gyz» bilen tanyşlyk açýar. Indiki sahnada bolsa Şurik Lidanyň elindäki doňdurmany kakyp ýere gaçyrýar, soňra bolsa ony alyp kakyşdyryp arassalajak bolýar-da, ahyrynda ýere zyňýar.
Täsin fakt: 1921-nji ýylda amerikaly doňdurma öndürijisi Kristian Nelson tejribe hökmünde plombire şokolad goşýar. Täze önüme «I-Scream batonjygy» diýip at goýýarlar (Bu bolsa «Men gygyrýaryn» diýmegiň aňladyp, «Ice Cream», vagny buz gaýmak diýen ýaly eşidilýär). Soňra bolsa Nelsonyň ýoldaşy doňdurmanyň adyny «Eskimo Pie» (Eskimo pirogy) diýip atlandyrmagy teklip edýär. Ilkinji eskimolar 10 sentden satylyp başlanýar.
«Brilliant el», 1968-nji ýyl.
Köpler meşhur sowet komediýa filminde Lýoligiň (Anatoliý Papanow) meşhur: «Çagalara doňdurma, zenanlara bolsa gül bermeli! Ünsli bol, Kutuzow, çalyşaýma!» diýen jümlesini bilýän bolsa gerek. Andreý Mironowyň personažy Geşa bolsa muny tersine edýär we baş gahrymanyň ogly onuň ýüzüne doňdurma zyňýar. Geň ýeri, bu filmde aktýora doňdurma däl-de dorag zyňylýar  we ony çaga däl-de režissýoryň kömekçisi kadryň gyrasyndan oklaýar.
Täsin fakt: Ben & Jerry’s önümçilik kompaniýasy Wermont ştatynda doňdurmalaryň gonamçylygyny döretdi. Bu ýerde ýerleşdirilen daşlarda meşhurlygyny ýitiren doňdurmalaryň atlary ýazylan. Mundan başga-da, kompaniýanyň ýörite saýtynda olaryň «direlmegi» üçin ses bermek mümkinçiligi bardyr.
«Öýde ýeke özi», 2000-nji ýyl.
Filmde baş gahryman Kewin telewizoryň öňünde ýatyp doňdurma iýmek bilen: «Men iýmesiz zatlary iýýän we görmesiz kinolary görýän. Hany, nirede siz?!» – diýýär. Doňdurma bolsa filmde oglanjygyň erkinliginiň, islän zadyny etmäge haklydygynyň alamaty hökmünde görkezilýär.
Täsin fakt: Adaty wanilinli doňdurmanyň 125 ml mukdarynda kalsiý we A witamini saklanýar.
«Brijit Jonsuň gündeligi», 2001-nji ýyl.
Eger «Öýde ýeke özi» filminde doňdurma hezilligiň nyşany ýaly çykyş edýän bolsa, Helen Fildingiň «Brijit Jonsuň gündeligi» atly romany esasynda surata düşürilen filmde ol göwnüçökgünligiň dermany ýaly şekillendirilýär. Halaýan doňdurmaňyzdan bir bedrejik almak bilen özüňizi ýyly ýorgan bilen örtüp, melodrama tomaşa etmek gam-gussa bilen göreşmegiň özboluşly usulydyr.
Täsin fakt: Tejribeli hünärmenler doňdurmanyň tagamyny anyklamak üçin altyn çemçe ulanýarlar, sebäbi adaty çemçeler iýeniňden soň tagamyny üýtgedýär.
Ýakyn wagtda V Aziýa oýunlarynyň ýaryşlarynyň petekleri ýerlenip başlanar.
Aşgabatda, Ýapyk binalarda we söweş sungaty boýunça V Aziýa oýunlaryň Ýerine ýetiriji komitetiniň maslahatlar zalynda Türkmenistanda işleýän diplomatik wekilhanalaryň, halkara guramalaryň wekilleriniň hem-de ýurdumyzyň käbir ministrlikleriniň we edaralarynyň ýolbaşçylarynyň gatnaşmagynda diplomatik duşuşyk geçirildi.
Duşuşygy Daşary işler ministrligi bilen Aziada-2017-niň Ýerine ýetiriji komiteti guradylar. Oýunlara taýýarlyk görmek meseleleri - gatnaşyjylary we myhmanlary garşylamak, ýerleşdirmek hem-de resmi taýdan bellige almak, şeýle hem petekleri ýerlemek maslahatyň esasy meseleleri boldy. Ýerine ýetiriji komitetiň başlygy D.Gulgeldiýew duşuşygy açyp, ýurdumyzda ilkinji gezek geçiriljek şeýle derejedäki sport çärelerini geçirmegiň çylşyrymlylygyna garamazdan, Türkmenistan eýýäm häzirden bu ýaryşlara taýýardyr diýip belledi. Munuň şeýledigini bolsa köp zat tassyklaýar.
“Aşgabat-2017” taslamasyny üstünlikli amala aşyrmak üçin dünýäniň esasy hünärmenleri çagyrylyp, olaryň iri ýaryşlary, şol sanda Olimpiadalary guramakda baý tejribeleri bar. Meýletin kömekçileriň sazlaşykly we tejribeli topary döredilip, onuň hataryna meýletinçileriň 11 müňüsi girýär. Şu ýylyň aprelinde Olimpiýa şäherjiginde halkara ýaryşlaryň üçüsi —kikboksing we agyr atletika boýunça Aziýa çempionatlary, şeýle hem suwda ýüzmek boýunça sebit ýaryşlary geçirildi. Olar türkmen hünärmenleriniň ýokary guramaçylyk ukybyny we sport desgalarynyň taýýarlyk derejesini açyp görkezdi.
Türgenleri kabul etmek we ýerleşdirmek hakynda meseleler ara alnyp maslahatlaşylanda munuň üçin howa menzilinde belli bir zolagyň bolup, bu ýerde wekiliýetleri meýletinçileriň garşylajakdygy bellenildi. Olimpiýa şäherjigi barada aýdylanda bolsa, bu ýerde türgenler we tälimçiler ýerleşdirilip, daşary ýurtly hünärmenleriň pikirine görä, şäherjik hili we amatlylygy boýunça dünýäde iň gowy nusgada gurlupdyr.
Aşgabat şäheriniň gözellikleri, türkmen halkynyň özboluşly medeniýeti bilen tanyşlygy öz içine alýan medeni maksatnama hem işlenip taýýarlanyldy.
Ýakyn wagtda petekleri ýerlemek işleri başlanar. Ýeri gelende ýatlasak, Aziada-2017-niň başlanmagyna 88 gün galdy.
Ýaryş tertibini özgerden tapgyr ýa-da ýokary liganyň 17-nji tapgyryndan soňra gyzykly hasaplamalar.
Ýene bir 13 golly tapgyr: Tapgyrda geçirilen 5 duşuşykda derwezelere 13 pökgi girizildi. Indi bassyr iki tapgyr 13 gol bilen tamamlanýar. Ýatladýarys, 16-njy tapgyryň duşuşyklarynda hem derwezelere 13 gol geçirilipdi.
Ýekeje penalty: Tapgyryň gollarynyň diňe birisi 11 metrlik jerime urgusyndan geçirildi.
Myhman hormaty: Tapgyrda geçirilen duşuşyklaryň diňe birinde ýer eýeleri (HTTU) ýeňiş gazandy. Edil şonuň ýaly hem bir duşuşyk deňlik bilen tamamlandy. 3 duşuşykda bolsa ýeňiş myhmanlaryň tarapynda boldy.
Öňki ýeňijileri, täze ýeňijiler: 16-njy tapgyrda ýeňiş gazanan 5 toparyň 4-si şol üstünligini şu tapgyrda hem gaýtalamagy başardy.
“Merwe” ikinji urgy: Elbetde, birinji urgy ýeňliş. Ýöne ikinji urgy tapgyra 6-njy orunda gelen toparyň tapgyrdan soň 8-nji orna düşmegidir.
Hem ýeketäk, hem ilkinji: Duşuşykda Begenç Seýitmämmedowyň ýeketäk goly şol bir wagtyň özünde goragçynyň şu möwsümdäki ilkinji goludyr.
Ýeňlişem bolsa, ýubileý: “Merw” Ýokary ligada 250-nji, milli ýaryşlarda 280-nji gezek ýeňildi.
777-nji gol: Begenç Seýitmämmedowyň şu duşuşykdaky goly HTTU-nyň milli ýaryşlardaky 777-nji goly hökmünde taryha girdi.
Geçiren goly hem, geçirden goly hem: Şu tapgyrdan soň, HTTU-nyň garşydaş derwelere geçiren goly hem, öz derwezesine geçirden goly hem 18-e deň boldy.
Ilkinji gezek: HTTU şu möwsümde ilkinji gezek bassyr iki duşuşykda ýeňiş gazandy.
Ilkinji gol: Duşuşykda “Hazynanyň” ýeňşini ymykly berkiden Yhlas Saparmämmedowyň goly futbolçynyň Ýokary ligadaky ilkinji goludyr.
24=24: Şu tapgyrdan soň “Hazynanyň” garşydaş derwezelere girizen goly hem, öz derwezesine geçirden goly hem 24-e deň boldy.
Kapitanyň göreldesi: “Altyn asyryň” kapitany  Ahmet Ataýew soňky tapgyrlarda geçirýän gollary bilen toparynyň ýeňşine uly goşant goşýar.
Hojaahmedowdan ilkinji gol: Tejribeli hüjümçi Bagtyýar Hojaahmedow şu möwsümdäki ilkinji goluny “Daşoguzyň” derwezesinden geçirdi.
Ýubileý duşuşyk: Şu tapgyrda “Altyn asyr” milli ýaryşlardaky 240-nji duşuşygyny geçirdi.
Möwsümdäki iň gowy netijesi: “Altyn asyr” eýýäm yzygider geçirilen 5-nji duşuşygynda ýeňiş gazanyp gelýär. Bu bolsa toparyň şu ýylky iň gowy netijesidir. Mundan öň topar diňe 4 duşuşykda yzygiderli ýeňiş gazanypdy.
Ikisinde-de şol bir hasap: “Daşoguz” bilen “Altyn asyryň” arasynda şu möwsümde geçirilen duşuşyklaryň ikisi hem 4:0 hasabynda “Altyn asyryň” ýeňşi bilen tamamlandy.
Bombardirligiň täze talapkäri: Soňky tapgyrlardaky ajaýyp oýunlary we gollary bilen Altymyrat Annadurdyýew bombardirlik ýaryşynda 14 gol bilen 3-nji orna geçdi.
Geçen ýylky ýerine geldi: Ahyrsoňy “Ahal” futbol topary ýaryş tablisasynda  2-nji orna geçdi.
Ýene bir ýubileý: “Ahal” futbol topary Ýokary ligadaky 440-njy, milli ýaryşlardaky 480-nji duşuşygyny geçirdi.
200-e 40 ädim: Şu tapgyrdaky gazanylan ýeňiş “Ahalyň” milli ýaryşlardaky 160-njy ýeňşidir.
Bir derwezä 320 gol: Altymyrat Annadurdyýewiň het-trigi bilen “Aşgabat” Ýokary ligada 320-nji goluny geçirtdi.
Ilkinji het-trik: Şu tapgyrda Altymyrat Annadurdyýewiň möwsümdäki ilkinji het-trigini amala aşyrdy.
2, 3, 4: Altymyrat Annadurdyýew diňe şu möwsümi hasaba alanyňda bir duşuşykda, 1, 2, 3, 4 gol geçirip gören ýeketäk oýunçydyr. Ýatladýarys, Myrat Ýagşyýew möwsümde bir oýunda 3, 4, 5 gol geçirip gördi, ýöne täsin hem bolsa, futbolçy entek dubl (bir oýunda 2 gol) edip görenok.
Möwsümdäki iň gowy netijesi: Bassyr 3-nji duşuşygynda ýeňiş gazanan “Ahal”, şeýlelikde, şu möwsümdäki iň gowy netijesini gazandy. “Ahal” mundan öň yzygider geçirilen duşuşyklaryň diňe 2-sinde ýeňiş gazanyp görüpdi, 3-nji duşuşykda ýa-ha ýeňilýärdi, ýa-da şol oýun deňlik bilen tamamlanýardy.
3 tapgyr bäri 3 gol: Iki tapgyr bäri şol bir hasap (3:1) bilen ýeňiş gazanyp gelýän “Ahal”, eýýäm, 3 tapgyr bäri garşydaşlarynyň derwezesinden 3 pökgi girizip gelýär.
Ýene şol hasap: Şeýlelikde, şu möwsümde “Balkan” bilen “Şagadamyň” arasyndaky duşuşyklaryň ikisi hem 1:1 hasaby bilen tamamlandy.
4 tapgyrdan bäri:Indi 4 tapgyrdan bäri, “Balkan” geçirýän duşuşyklarynda 1-den kän gol geçirip bilenok.
Ýatmazdan ozal kitap okamak üçin 5 sebäp.
Nil Geýmanyň «Kitap eliňizdäki düýşdür» diýen sözlerini ýatlaň. Onsoň hem ylmy açyşlara düýşleriň sebäp bolup bilýändigini taryh telim ýola subut etdi. Şeýlelikde, düýşleriň beýnimiziň çuňluklarynda ýatan ylham gorumyzy köredip bilýändigine ynanyň.
Başarjaň we döredijilikli pikirlenmegi başarýan adamlar hemişe diýen ýaly şol bir zadyň pikirinde gezýändir öýdýärsiňizmi? Ýok, beýle däl. Garaşylmadyk täsin pikir käte başga bir ugurlar bilen baglanyşykly pikirlerden hem döräp biler.
Onsoň hem döredijilikli pikirlenmegi başarmagyň ilkinji şerti dünýä we bolup geçýän zatlara tapawutly garamagy öwrenmekdedir. Ýatmazdan öň okalan kitap bu babatda size ýardamçy bolup biler.
Tehnologiýalar döwründe haýsy hem bolsa bir zatda ünsüňi jemlemek aňsat däl. Muňa telewizor, internet, sosial torlar, daş-töweregimizdäkileriň täsirleri zyýan ýetirip biler.
Eger ýatmazdan ozal 15 — 20 minut çemesi kitap okasaňyz, bu ünsüňizi bir ýere, ýagny kitaba jemlemäge ýardam eder. Okamak üçin düşünmek we ünsi jemlemek zerur. Diýmek, kitap biziň üçin ünsi jemlemek bilen bagly maşkyň serişdesine öwrülip biler.
Zehinine hormat goýan adamlarymyzdan ilkinji soraýan zatlarymyzyň biri haýsy kitaplary okandygy. Eger şeýle bolsa, zehinli we giň dünýägaraýyşly bolmaga barýan ýol kitap okamagyň üstünden geçýär diýip bileris. Kitap — öwrenmegiň, uky bolsa öwrenmek amalyny durmuşa geçirmegiň serişdesi.
Uklan wagtymyz günüň dowamynda öwrenen maglumatlarymyz beýnimizde ýerleşýär. Onda has peýdaly maglumatlaryň orun tutmagyny haýsy birimiz islemeris?! Maglumatlary bolsa okamak bilen baýlaşdyryp bolýar.
Eliňizdäki gyzykly eseri bir sagatlap okamak beýniňdäki islendik dartgynly ýagdaýy aýryp, iň bolmanda, ep-esli ýeňledip bilýär. Nerw dartgynlylygynyň ynsan saglygyna edýän ýaramaz täsiri barada, belki, size lukmanlar gürrüň berendir. Şonuň üçin hem maksadymyz şol täsirler baradaky gürrüňi ýene bir gezek gaýtalamak däl. Ýöne Angliýanyň uniwersitetleriniň birinde geçirilen barlaglar ýatmazdan öň kitap okamagyň dartgynlylygy 68 göterime çenli azaldyp bilýändigini görkezdi. Galanyny özüňiz pikir ediň!
Günüň dowamynda islesek-islemesek beýnimiz dürli täsirlenmeler bilen ýadaýar. Ýadawlykdan soňra dynç almak üçin ýerimize geçip, uzak wagtlap uklap bilmän ýa gije ukymyzyň bozulyp, birki sagatlap çirim etmän oturýan wagtlarymyz bolýar. Şol wagt ýakynyňyzda bolsa kitap okap görüň...
Ýatylýan otagy nädip bezemeli: “Dogtaş Exclusive” kompaniýasynyň maslahatlary.
Adam ömrüniň ortaça üçden bir bölegini ukuda geçirýär. Şonuň üçin ýatylýan otag öý mebelleri möhüm ähmiýete eýedir. Ýatylýan otag diňe bir ýatmak üçin ýer bolman, eýsem agyr günden soň bedeniňize we ruhuňyza dynç berip bijek ýaraşygyň, rahatlygyň we dynç almagyň çägi bolup durýar.
Ýatylýan otagy dürli usullar bilen bezäp bilersiňiz. Däp-dessurlary halaýanlar üçin nusgawy (klassyky) stil ajaýyp bolar: başujynda beýik tagtasy bolan uly krowat, tutawaçly agyr galyň tutular, köp agaç we tebigy bezeg daşy, ýumşak yşyklandyryş. Reňk aralygy – pastel tonlaryndan başlap, goýy gyzyl, gök, ýaşyl we ş.m. Klassikany halaýanlar “Dogtaş Exclusive” kompaniýasynda ýatylýan otag üçin köp sanly matras we beýleki aksessuarlary saýlap biler.
“Prowans” stili tebigy, ýöne ýeňil materiallaryň agdyklyk etmegi bilen tapawutlanýar: agaç, nah matalar, ýaşyl, gök, benewşe, gülgüne reňkleriniň solan tonlary. Printleriň arasynda gül nagyşlary ileri tutulýar. Mebeller – ýa hakyky wintaž, ýa-da “gadymy” äheňde ýasalan bolmaly. “Dogtaş Exclusive” kompaniýasynyň mebelleri otagyňyzyň içini amatly fransuz prowans stilinde bezemäge kömek eder.
Iň amaly stil – minimalizm. Mebellerden, adatça, rahat we bezeg elementleri bolmadyk krowat, şkaf-kupe, bir ýa-da iki krowat ýanynda durýan tumboçka goýulýar. Reňk shemasy aňryçäk iki ton, kontrast ýa-da meňzeş reňkde iň köp iki äheňde saklanýar. Şeýle hem bu stil printleriň – halylaryň, tutularyň, bir reňkli örtükleriň ýoklugy bilen tapawutlanýar. “Dogtaş Exclusive” kompaniýasynda öýüňizi minimalistik stilde bezemek üçin zerur zatlar bardyr.
Emma haýsy stili saýlasaňyz-da, ýerine ýetirilmegi maslahat berilýän birnäçe ýatylýan otagy bezemegiň ýörelgeleri bar. Iki adamlyk krowat elmydama diwara başujy bilen ýerleşdirilýär, emma bir adamlyk krowady diwaryň ýanynda gyrada ýerleşdirip bolar. Ýatan ýeriňizi göni ýatylýan otagyň gapysynyň öňünde goýmaň.
Uly bolmadyk ýatylýan otagy minimalist stilde bezemek amatlydyr, şeýdip ony mebel we bezeg bilen artykmaç ýüklemek mümkin bolmaz, ýöne boş otagda stil bilen “oýnamak” üçin has köp mümkinçilik bar.
Şeýle-de bolsa, ýatylýan otagdaky esasy zat, oňaýly başujy we matrasy, zatlary saklamak üçin gutusy bolan krowatdyr. Şeýle krowatlary “Dogtaş Exclusive” kompaniýasynyň mebel salonyndan satyn alyp bilersiňiz. Iki adamlyk we bir adamlyk krowatlaryň giň görnüşi, islendik ululykdaky we stildäki ýatylýan otagda ýerleşdirmäge mümkinçilik berer. Bar bolan ähli krowatlar eşikleri saklamak üçin uly gutular bilen enjamlaşdyrylandyr, bu bolsa şkafda boş ýeri boşatmaga kömek eder.
Dükan krowatlardan başga-da, öňdebaryjy öndürijilerden matras, ýorgan, ýassyk we ýorgan-düşek toplumlaryny hödürleýär.
“Dogtaş” görnüşliliginde diňe krowat bolman, eýsem her dürli mebel görnüşleri – ýatylýan otag üçin, tumbalar we komodlar, nahar stollary we oturgyçlar, žurnal stollary, kitap şkaflary, aşhana we naharhana otaglary üçin mebel, geýim stoljagazy we başgalar bar. Ähli mebel Türkiýede öndürilip, iň ýokary hilli we nepis, ýöne çylşyrymly däk dizaýn bilen tapawutlanýar.
“Dogtaş” brendiniň mebelleri Türkiýäniň çäklerinden daşarda meşhur bolup, söwda dükanlary Russiýa, Gazagystan, Özbegistan we Türkmenistan ýaly köp sanly ýurtlarda bar. Brendiň taryhy 70 ýyldan gowrak dowam edýär. Öndüriji ähli önümler üçin 7 ýyl kepillik berýär. “Dogtaş” markasynyň kolleksiýalary bilen şu aşakdaky salgylanmadan has giňişleýin tanşyp bilersiňiz.
Ýazyjyogly Ahmet Bijanyň “Ajaýybyl-Mahlukat” eserinde haýwanat dünýäsi.
Ýazyjyogly Ahmet Bijanyň «Ajaýybyl-mahlukat» eseriniň agramly bölegi haýwanlaryň häsiýet aýratynlygyny açyp görkezmek bolup durýar. Ahmet Bijan haýwanlaryň adam häsiýeti bilen sazlaşýan ýa-da adam häsiýetine gapma-garşy gelýän häsiýetlerini-de aýyl-saýyl etmegi esasy wezipeleriniň biri hasap edipdir.
Awtor haýwanlaryň ynsana peýdasyndan söz açmak bilen başlaýar. Soň ol «Haktagala aty adamlaryň münmegi üçin ýaratdy” diýmek bilen atyň waspyna geçýär. Alym: «Dişleri inçeden gür, ýokarky dodagy aşaky dodagyndan uzyn, burny giň, gulagy uzyn, boýny göni, boýnunyň düýbi ýogyn, toýnagy uzyndan gara, döşi, sagrysy giň, öňki aýagy bilen yzky aýagynyň arasy-da giň, guýrugy uzyn, gözi, kirpigi hem uzyn atlar iň gowy atdyr» diýip, ökde seýis hökmünde ata häsiýetnama berýär. Bu sözler Ahmediň atlar bilen içgin tanyşdygyny aňladýar. Sebäbi ata syn etmek bilen ony tanamagyň gaty inçe sungatdygyny ata-babalarymyz aýdypdyrlar. Türkmen halky bedew idetmek, ony seýislemek, şeýle hem aty tanamak işinde asyrlarboýy toplanan tejribä daýanypdyrlar. Ahmet Bijanyň atlar hakdaky sözleri halkymyzyň tohum atlary ösdürip ýetişdirmek sungatynyň inçe syrlayna aralaşmakda ýakyn gollanma bolup biler.
Ahmet Bijanyň ýokarky ata berýän häsiýetnamasy bizi «Görogly» şadessanynda Jygaly begiň Huňkaryň buýrugy boýunça suw atyndan bolan taýy ýetişdirmekdäki seýisçilik tejribesine aralaşdyrýar. Ol baýtala Reýhan Arabyň atyny höwre çekmek bilen bir ajaýyp taý alypdyr. Jygaly begiň Gyraty seýisleýşi we onuň Görogla wepaly at bolup ýetişendiginden halkymyzyň bedew ata goýan sarpasynyň uly bolandygyny göz öňüne getirmäge mümkinçilik alýarys. Galyberse-de, Jygaly begiň batyl halyna Göroglynyň kowgy bolup gelýän atyň reňkiniň üsti bilen atyň häsiýetnamasyny kesgitlemek bilen kowgudan halas boluşy halkymyzyň seýisçilik sungatynyň köp inçe syrlarynyň bilendigini aňladýar.
Ahmet Bijanyň öz eserinde atlara aýratyn üns bermegi ýöne ýerden däldir. Bijanyň ata aýratyn üns merkezini gönükdirmegi bir tarapdan tutuş halkyň ata bolan sarpasy bilen, beýleki tarapdan bolsa, özüniň bedewe bolan sarpasy bilen baglanyşyklydyr.
Magrupy, Seýdi, Mätäji ýaly türkmen nusgawy şahyrlary özleriniň döredijiliginde bedew atyň waspyny beripdirler. Şu günlerde hem ahal-teke atlaryny ösdürip ýetişdirmek üçin uly tagallalar edilýär. Bu ýerden Ahmet Bijanyň bu eseriniň gymmaty biziň günlerimizde hem peselmeýär-de, eýsem, artýar. Diýmek, bu eser atşynaslyk ylmy üçin, şeýle hen halkymyz üçin diňe bir ruhy melhem bolman, ol durmuşy gollanma bolmak hukugyna hem eýedir.
«Atda aýak bolsa, özge syn bolmaz» diýen ýaly köp sanly nakyllary ýöne ýerden döretmändir. At bedewi ynsana deňän türkmen halkynyň durmuşyna giňden ornaşypdyr. Bu sebäpden atyň waspy nakyllara, yrym-ynançlara hem aralaşypdyr. Halkymyz atyň peýdasy hakda-da köp yrymlary, ynançlary, aýtgylary aýdypdyr.
«Atyň toýnagyny tütetseň, ol öýde syçan bolmaz».
Ýazyjyogly Ahmet Bijanyň «Ajaýybyl-mahlukat» eserinde at hakda ýörite bölümiň girizilmegi bu eseriň türkmen ruhyna golaýdygyndan habar berýär. Halkymyz bedew ata sarpa we hormat goýup her ýyl aprel aýynda Türkmen bedewiniň baýramyny belleýär.
«At ýaryşda, ýigit söweşde» diýen ýaly ençeme nakyllaryň we Görogly beg ýigidiň «Perzent dilemedim, seni diledim» diýen ýaly sözler, gepiň gysgasy «Saňa at diýmerin, gardaş diýerin» diýen türkmen öz aty, öz bedewi bilen dünýä çykan halk. Ahmet Bijanyň at hakda aýdanlary hem atyň adamzadyň örän gadymy syrdaşy bolandygyny tassyklaýar. Dowamy bar.
Ýazyjyogly Ahmet Buanyň «Ajaýybyl-Mahlukat» Eserinde Ösümlik Dünýäsi.
Ýazyjyogly Ahmet Bijanyň«Ajaýybyl-mahlukat» eserindäki ösümlik dünýäsiniň beýanyny aýratyn bir bapda yzarlamagy maksat edinmegimizi-de bu eserde ösümlikler dünýäsine aýratyn üns berilýänligidir, ikinji bir tarapdan türkmen halkynyň Garaşsyzlygy alan gününden başlap daşky gurşaw barada edilýän aladalaryň eseriň ündewi bilen gabat gelýänligidir.
Ahmet Bijany öz eserinde ösümlikleriň ähmiýeti hakda ajaýyp pikirleri orta atypdyr. Adama iýmitiň, arassa howanyň, suwuň zerur bolşy ýaly, dermanlyk ösümlikleri tanamak, olaryň ähmiýetini öwrenmek hem zerur bolupdyr. Bu meseläniň türkmen topragynda nä derejede zerurlyga öwrülendigini biz Ahmet Bijan ýaly ençeme alymyň, lukmanyň, ýazyjynyň eserleriniň gymmatyny terezä goýançagymyz has düýpli aňyp bileris.
Ýurdumyzyň çöllerinde, daglarynda, çemenliklerinde, jeňňellerinde ösýän ösümlikleri örän gadymy wagtlardan bäri ata-babalarymyz dermanlyk üçin ulanyp gelipdirler. Häzirki wagtda halk tarapyndan dermanlyk diýlip ykrar edilen ösümlikleriň ylmy tarapynyň öwrenilmegine uly üns berilýär. Bu ylmy wezipeleriň bolsa gadymyýetden gözbaş alandygyny Ýazyjyoglunyň kitabynyň ösümliklere bagyşlanylan bölümi hem doly tassyklaýar. Dermanlyk ösümlikleriň köpüsini adamlaryň ýabany görnüşden medeni görnüşe getirip, iýmit hökmünde ulanyp başlamaklary-da (garpyz, kädi, badyýan, alma, armyt, erik, nar, üzüm we beýlekiler) bu meselä türkmen halkynyň gaty çynlakaý çemeleşendiginiň aýdyň mysalydyr.
Ahmet Bijanyň «Ajaýybyl-mahlukat»  eseri öwrenmegiň türkmen durmuşy bilen baglanşyklylygynyň bir ähmiýetli taraplarynyň birini bellemek gerek. Ilki bilen gadym döwürlerde tebigat temasyndan ýazylan bu eseriň ilkinji gezek ylmy barlagyň esasyna goýulýandygyna üns bererlikdir.. Türkmen topragy, sözüň doly manysynda, güllere we bagy-bossançylyga öwrüldi.
Türkmenistanyň Gyzyl kitabyna girizilen ösümlikleriň ählisi peýdaly ösümliklerdir. Olaryň azalmagynyň we Ýer ýüzünden ýitip gitmeginiň öňüni almak üçin peýdaly ösümlikleri öwrenmeli, rejeli ulanmaly we gorap saklamaly. Bu wezipäni göwnejaý berjaý etmek üçin bolsa ilki bilen ösümlikleriň peýdasyna doly düşünmeli. Ahmet Bijanam şeýle uly meseläniň çözülmegi üçin ösümlikleriň peýdasyny adam aňyna ýetirmek maksady bilen bu ajaýyp eseri terjime edipdir.
Alma agajy hakda Ahmet Bijan şeýle beýan ýazýar: «Alma agajynyň üstüne gyzyl gülüň suwuny sepseler, onuň almasy gyzyl bolar». «Alma agajynyň ýapragynyň suwuny awy içene ýa-da ýylan we içýan çakana içirseler, ol şypa tapar».
Görşümiz ýaly, Ahmet Bijany birinji jümlede alma miwesiniň owadan, göze ýakymly bolmagy üçin ulanylmaly täri salgy beren bolsa, ikinjisinde gezek ol almanyň dermanlyk täsiri hakda söz açypdyr.
Ýazyjyogly injiriň peýdasy, ony ulanmagyň syrlary, täsiri hakda alma agajyna seredeniňde az-kem giňişleýin gürrüň beripdir.
«Injir agajyny zeýtun suwy bilen süpürseler, onuň miwesi dökülmez we datly bolar».«Eger injir suwuny çüýrän dişe çalsalar, dişe peýdaly bolar».«Injir agajynyň pyntygyny ekin meýdanyna sepseler, ol ýerdäki ähli gurtlar gyrlar». «Bir kişini it ýarsa, oňa injir ýapragyny bermeli». «Syrkaw kişä injir hoş ýakar».«Injiri köp iýýän adamyň endamy nurly bolar».
Ahmet Bijanyň berýän maglumatlary lukmançylykda ulanylýan, durmuşda adamlar tarapyndan makullanylan usullardyr. Injiriň dermanlyk ösümlikdigi üçin ony ýetişdirmek we ondan bol hasyl almak üçin daýhanlar ylmyň gazananlaryndan hem peýdalandyrmalydyrlar.
Ahmet Bijan erigiň aýratynlygyny çeper beýan etmäge köpräk üns beripdir. “Bu miweli agaçdyr. Haktagala owadan görnüşe gelmekleri üçin agaçlara ýylda bir gezek ýapraklamak ukybyny beripdir. Ol baglaryň öz miwelerini gyzgyndan goramaklary üçin olaryň ýapraklaryny miwesinden ýokarda ýaradypdyr. Eger miwäniň daşyny ýaprak tutuşlygyna ýapsa, onda oňa Günüň gyzgynlygy geçmez we ol çig bolar. Eger ýaprak miweden öň dökülse, Günüň gyzgynlygy miwäni tiz bişirip, zaýa ederdi.
Erik gadymdan bäri ekilipdir. Miwesi ter we kişde görnüşinde ulanylýar. Erigi dermanlyk üçin hem ulanýarlar. Ol ýürek agyrynyň bire-bir emi hasaplanylýar. Türkmenistanda erigiň gyzylaýak, gyzylpälwan we akpeýwendi sortlary köp ekilýär. Onuň agajy iň dykyz we berk agaç hasaplanylyp, ondan hojalyk üçin ulanylýan agaç gurallar ýasalýar.
Ahmet Bijan nar agajynyň ähmiýeti hakda bolsa aşakdaky sözleri öz eserine girizipdir.«Nar agajyny bir ýerde goýsalar, ol ýerdäki mör-möjekler gider». Bu usulyň häzirlerem ulanylýan ýerleri gabat gelinýär. Naryň ýapragynyň mör-möjekleriň halamaýan ysyny bölüp çykarýandygyny ata-babalarymyz hem diýip «Naryň gabygyny bugdaýyň ýa-da arpanyň arasynda goýsaň, oňa gurt düşmez».
Naryň gany arassalamak we az ganlylygy kadalaşdyrmak ukubynyň barlygy hakda-da ata-babalarymyz köp gürrüňler galdyrypdyrlar.
Serwi agajynyňam mör-möjeklere garşy ulanylýandygyny Ahmet Bijanyň «Bir öýde siňek köpelse, serwi agajyndan birazyny ýaksaň, siňekler gyrlar» diýen sözleri hem tassyklaýar.  Halk döredijiliginde serwi agajynyň owadanlygy, berkligi, uzynlygy çeper deňeşdirme hökmünde-de köp gabat gelinýär,  «Serwi boýly, serwi kamatly» diýen ýaly deňeşdirmeler bilen gelin-gyzlary taryplamak häzirki şygyrýetimiziň hem köp ulanýan çeperçilik serişdesidir.
Behi agajy-da halkymyzyň gündelik durmuşynda miwesi iýmit we dermanlyk ösümligi hökmünde ulanylyp gelinýär. Ahmet Bijan hem behi agajynyň gülüniň endama rahatlyk berýändigini, behiniň miwesiniň aşgazany gowy işledýändigini, teşneligi gandyryp, göwreli aýallara sagdyn çaga dogurmak üçinem gowy dermanlygyny, süýdi çekilen aýalyň göwsüne behi mürepbesini ýapsaň derman bolýandygyny, behiniň miwesini aýratyn saklamasaň, beýleki miweleri çüýredip bilmäge ukyplydygyny belläpdir.
Ahmet Bijanyň eserinde hurma agajynyň ähmiýeti aşakdaky jümlelerde jemlenýär.
«Bu agaç yslam şäherinden özge ýerde bitmez. Pygamber alaýhyssalam şeýle diýdi: «Hurma agajyny hormatlaň. Haktagala adamy toprakdan ýaradanda, ol toprakdan bir az artyk galdy. Allatagala şol galan toprakdan hurma agajyny ýaratdy». Hurma agajy hakdaky aýdylan sözler onuň ähli häsiýetini özünde jemleýän bolsa gerek. Şonuň üçinem hurmanyň türkmen saçagynyň iň sarpaly önümidigini ýatlamak ýeterlikli bolsa gerek.
«Ajaýybyl-mahlukat» eserinde üzüm agajy barada gysgajyk maglumat bar. Ol ýaş üzümiň adamy semredýändigi, köp ýaşan üzümiň miwesiniň aşgazana peýdalydygy we süýjini köp iýýän adama üzümiň ähmiýeti hakdaky maglumatlardyr.  Üzümiň biziň topragymyzda öndürilişi, ýetişdirilişi, ösdürilýän sortlary, dermanlyk häsiýeti hakda bolsa ählimizem bilýäris.
Mira Nuralyewa.
Turkmenistanyň Ylymlar Akademiýasynyň Milli Golýazmalar institutynyň “Tekstologiýa” bölüminiň uly ylmy işgäri.
Ýaşlar we elektronika.
Durmuşymyzda elektronikanyň tutýan orny barada heý pikir edip gördüňizmi? Eger heniz bu barada oýlanmadyk bolsaňyz, geliň, adaty bir günümize şeýle bir göz aýlalyň!
Her gün irden jübi telefonumyzyň sagadynyň jaňyna oýanýarys. Bir gezekde oýanýan bolsak, ne ýagşy. Ýogsam, iki-üç gezek telefonuň sesini öçürýäris. Oýanyp ýetişmänkäk eýýäm telewizor aýdyp durandyr. Ony çatanymyzyň parhyna hem baran däldiris. Ertirlik edinilýän pursatynda internetdäki dostlarymyza “Salam” diýip ýazmak üçin telefony elimizden düşürmeýäris. Bir elimizde bolsa telewizoryň uzakdan dolandyryjysy. Näme iýip-içenimizi bilmän, derrew okuwa tarap ýola düşýäris. Edil ýetişiksiz günde galan ýaly, öýden çykyp barýarkak gulagymyza ses çykaryjy enjamy dakmaga howlugýarys. Ýogsam, başga möhümräk işler üçin hem howlugyp bilerdik ahyryn. Aýdymlaryň arasyndan bir oňa, bir muňa geçirip, barjak ýerimize barýarys. Ýogsam, awtobusda mekdebe bile gatnaýan dostlarymyz bilen derslerimiz barada hem gürrüň edip bilerdik ahyryn. Mekdepden öýümize dolananymyzda hem şeýleräk. Öýe gelip, kompýuterimizi açýarys. Bir aý töweregi uzak wagta çekýän uly kompýuter oýunlaryň tamamlanman galan basgançaklaryny geçýäris, şa gyzyny halas edýäris,  ýa-da söýgüli futbol toparymyzy kompýuterde çempion edýäris. Oýnuň dowamynda käte gaharlanýarys. Hatda toplan utugymyz azyrak bolsa, oýna täzeden başlaýarys. Öý işlerimizi agşam naharyndan soňa goýýarys. Şony hem elektroniki görnüşde amala aşyrmagy arzuw edýäris. Kitap okanymyzda ýene-de aýdym-saz diňlemäge çalyşýarys. Derslerimize taýýarlyk görenimizde özümize wagt çägäni goýýarys. Goýan wagt çägimiz tamamlanmanka derrew kitabymyzy ýapýarys. Emma kompýuter oýunlaryny oýnanymyzda, telewizora tomaşa edenimizde bu düzgüni ýatdan çykaran bolýarys. Irden ýatmalydygymyzy bilýäris. Onuň saglyga peýdasynyň bardygyny, ertirki güne işjeň başlamaga ýardam edýändigini hem bilýäris. Ýöne näme üçindir ukymyz gelýänçä internete girip, bir azajyk ýazyşasymyz gelýär. Ukymyz tutýar, emma ýollan hatlarymyzyň jogaplaryna garaşyp, özümizi uklamakdan saklaýarys. Bir seredýäris, sagat eýýäm bolup bilenini bolupdyr. Telefonuň sagadynyň jaňyny turjak wagtymyza goýýarys. Elbetde, ýaňy ukymyz gaçansoň, indi uklaýançak telefonuň aýdymyny çatyp goýýarys. Gije bir mahalllar gulagyňyza ses gelýändir. Görseňiz, telefonuňyz aýdym aýdyp durandyr. Öçürmäge çalyşýarsyňyz. Ukynyň arasynda başga düwmelerine basýarsyňyz. Irden ýene-de şol telefonuň jaňyna oýanýarsyňyz. Telefonyň sagady jyrlan hem bolsa, uzak gije aýdym aýdyp duransoň, güýji gaçandyr. Hawa, turan badymyza ony toga çatýarys. Şeýdibem, ýene-de bir elektroniki gün başlanýar.
Ýaşlar we mahabat.
Global marketingiň we bäsdeşligiň ýokary tizlik bilen ösýän döwründe kompaniýalar üçin  haryt satuwyny ýokarlandyrmaklygyň iň gowy we täsirli ýoly mahabatlandyrmadyr. Biz häzirki wagtda gazet, žurnal, radio, telewideniýe, internet ýaly köpçülikleýin habar beriş serişdelerinden başlap, tä dükanlaryň penjirelerine, duralgalara, ýollara, hatda jemgyýetçilik ulaglaryna çenli hem mahabatlar bilen gurşalan dünýäde ýaşaýarys.
Köpler mahabatyň täze öndürilen harytlar barada maglumat berijilik häsiýetiniň ýokarydygyny nygtasalar-da, bu berilýän maglumatlaryň nä derejede dogrudygy welin ýene-de şonçarak adamy oýlandyrýar. Çünki täze çykan haryt barada diňe maglumat bermekligiň özi onuň satuwyny ýokarlandyrmaýar. Hut şu nukdaýnazardan-da, haryt öndürijiler adamlaryň ruhy dünýäsine täsir edip biläýjek mahabatlary göz öňünde tutýarlar.
Mahabatlarda esasy öňe saýlanýan aýratynlyk onuň haýsy ýaş toparyna degişliligidir. Munuň üçin ilki bilen harydynyň satuwyny ýokarlandyrmak isleýän kompaniýa internet ýa-da telefon üsti bilen ýörite pikir soraşma geçirýär. Şeýlelikde ol jemgyýetde haýsy ýaş toparlaryň öz öndürýän harydyna has köp zerurlyk duýýandygyny ýüze çykarýar.
Bu günki gün bütin dünýäniň mahabat sektorynyň 30%-i çagalara we ýene-de şonçaragy hem ýaşlara niýetlenilen mahabatlardan ybaratdyr. Çünki ýaşlar elmydama daş-töwerekde bolup geçýän üýtgeşmelere juda üşükli bolýar. Olar täzeçilligi kabul etmekligi, öz deň-duşlaryndan nähili hem bolsa bir ugurda öňe saýlanmaklygy, daş-töweregindäkileriň ünsüni özüne çekmekligi, gowusyndan-gowusyny satyn almaklygy, özbaşdak söwda etmekligi, özleri üçin rahatlygy döretmekligi... halaýarlar. Ýaşlaryň bu aýratynlyklary bolsa mahabat sektorynda iňňän möhüm rol oýnaýar.
Çagalara iň gowy täsir edýän mahabatlar olaryň höwes bilen tomaşa edýän multfilm gahrymanlarynyň üsti bilen amala aşyrylýar. Şonuň üçin hem dürli süýji önümleriň, oýnawaçlaryň, wideo oýunlaryň mahabatlarynda multifilm gahrymanlary çagalary özleri bilen oýnamaklyga çagyrýar. Bu bolsa çaganyň aňyna tiz ornaşýar. Elbetde, çaga mahabata tomaşa edeninde harydy satyn aldyrmak niýeti bilen tomaşa etmeýär. Ol diňe özüne çekiji şekilleri görmekden lezzet alýar. Emma haçan-da şol harydy gören ýerinde ony her edip, hesip edip satyn aldyrmaga çalyşýar.
Geçirilen ylmy-barlaglara görä, mahabatlaryň dürli ýaş toparlaryna täsir ediş güýji şeýleräkdir: 0 – 5 ýaş 20%; 5 – 7 ýaş 55%; 7 – 10 ýaş 62%; 10 – 15 ýaş 70%; 15 – 17 ýaş 85%.
Ýokardaky berlen maglumatlara ser salanymyzda hem ýaşyň ýokarlanmagy bilen mahabatlaryň täsir ediş güýji hem artyp başlaýar. Çünki uly ýaş toparlara gönükdirilýän mahabatlarda durmuşda haýsy-da bolsa bir kynçylygyň hötdesinden gelmekde diňe we diňe şol harydyň iň gowy çözgütdigine ynandyrylýar. Munuň üçin mahabatlar köpçülikleýin habar beriş serişdelerine berilemezden öňürti ençeme psihologik synaglardan geçirilýär. Mysal üçin teleýaýlymda goýberilýän mahabatlaryň haýsysyny alanymyzda hem onuň ýaşlar üçin möhüm bolup görünýän meseläni, aýdaly: saçlaryň dökülmegi, goňaklamagy ýa bolmasa gyzlaryň ýa-da oglanlaryň seni halamazlygy ýaly meseler öň hatara çykýar. Şonuň üçin hem şeýle mahabata tomaşa eden ýetginjek derrew özündäki meseleler barada oýlanyp, ony çözmekligiň ýeke-täk ýoly hökmünde mahabatlandyrylýan harydy satyn almak barada pikir edip başlaýar.
Bolliwudyň meşhur aktýory Şahruh Hanyň, angliýaly futbolçy Deýwid Bekhamyň “Pepsi” atly gazlandyrylan içgini, futbol dünýäsiniň tanymal oýunçylary Kriştiano Ronaldunyň “Clear” atly şampuny, fransiýaly Terry Anriniň “Nike” firmasynyň önümlerini ... mahabatlandyrýandyklaryna tomaşa etmedik ýok bolsa gerek. Çünki mahabatçylar ýaşlaryň ünsüni çekmekde olaryň söýgüli aýdymçylarynyň, aktýorlarynyň, aktrisalarynyň, sportsmenleriniň... kömeginden peýdalanýarlar. Olar bolsa her bir mahabata surata düşenligi üçin millionlarça dollar girdeji gazanýarlar.
Hawa, mahabatlaryň baş maksady adamlarda belli bir haryda bolan isleg-arzuwy döretmekden ybaratdyr. Bu bolsa durmuşda bagtyýarlygy maddy zatlar bilen baglanyşdyrmaga sebäp bolýar. Haçanda ýaş ýetginjek mahabatlandyrylýan geýime ýa-da elektronik enjama eýe bolanda ol özüni bagtly duýýar. Emma maddy zadyň könelişi ýaly, soňabaka onuň bagtyýarlygy hem kem-kemden ýitip ugraýar.
Häzirki wagtda dünýä ýaşlarynyň aglabasynda duş gelýän gynandyryjy ýagdaý, ol hem ýetginjekleriň mahabatlardaky şahsyýetlere meňzemek islegidir. Bu bolsa ýaşlaryň gylyk-häsiýetini, dünýägaraýşyny üýtgedýär we öz şahsyýetini hem-de milliligini ýitirmegine getirýär. Munuň üçin bolsa mahabatlara tomaşa edenimizde olary 100% dogry diýip kabul etmekligiň ýerine, bir azajyk tankydy nazar bilen garamak, ýa-da bolmasa şol harydy satyn almazdan öňürti öz ýakynlarymyz bilen maslahatlaşyp görmeklik has dogry kabul edilýär.
Ýaşlar – ýurdumyzyň güýç-kuwwaty.
2023-nji ýyl «Arkadag Serdarly bagtyýar ýaşlar ýyly» diýlip atlandyrylan ýyl Türkmenistanda ýaşlar syýasatynyň has-da dabaralanmagynyň alamatyna öwrüldi. Bu bolsa döwlet syýasatynyň özboluşly ugry hökmünde ýaş nesilleriň mümkinçiliklerini giňden açmagy, olaryň ylymly-bilimli, sagdyn, giň dünýägaraýyşly, ökde hünärmenler bolup ýetişmeklerini nazarda tutýar. Ýaşlaryň döwlet derejesinde jemgyýetçilik wezipeleriniň ähmiýetini ýokarlandyrmak, bu nesliň wekilleriniň ýurduň ösüş-özgertmelerini döwrebap derejede mynasyp dowam etdirmekleri üçin zerur şertleri ýola goýmak maksatlary Berkarar döwletiň täze eýýamynyň Galkynyşy döwründe ýurtda möhüm işleriň hatarynda kesgitlenilýär.
Türkmenistanda ýaşlar syýasatynyň ata-babalaryň asylly ýörelgeleri hem-de häzirki zaman jemgyýetçilik talaplaryna laýyklykda mynasyp durmuşa geçirilmegi ýaşlaryň ähli babatda döwlet durmuşynda uly ornunyň bolmagynda aýratyn many-mazmuna eýedir. Bu babatda Hormatly Prezidentimiz Serdar Berdimuhamedowyň belleýşi ýaly, türkmen ýaşlarynyň giň gözýetimli, ösen tehnologiýalardan baş çykarýan hünärmenleriň neslini kemala getirmegi alnyp barylýan işleriň esasy maksady bolup durýar. Şu nukdaýnazardan ýurduň milli ykdysadyýetiniň ähli ulgamlarynda, şol sanda ýangyç-energetika, ulag we kommunikasiýa, oba hojalygy, maliýe-bank ulgamynda we beýleki pudaklaýyn ugurlarda zehinli, başarnykly ýaşlaryň zähmet çekmeginiň ileri tutulýan işleriň hatarynda durýandygyny bellemek bolar.
Ýakynda,  28-nji ýanwarda Aşgabat şäheriniň «Mekan» köşgünde geçirilen Türkmenistanyň Magtymguly adyndaky Ýaşlar guramasynyň nobatdaky VIII gurultaýynda hem türkmen ýaşlarynyň öňünde durýan wezipeleriň çözgütlerini kesgitlemek, häzirki zaman şertlerinde ýurduň ýaşlarynyň hyzmaty bilen amal edilýän işler we bu ugurda has netijeli usullary durmuşa ornaşdyrmak bilen baglanyşykly meseleler maslahatlaşyldy. Onda edilen çykyşlardan görnüşi ýaly, bu günki günde ýaş nesilleriň döwrebap derejede bilim almagy, ylymdan ýükli, ösen tehnologik enjamlardan sowatly baş çykarýan adamlar bolup kemala gelmegi ugrunda döredilýän şertlere döwlet derejesinde giňden üns berilýär.
Ýaşlar syýasatynyň çäklerinde ýurduň ykdysady ugurlarynyň ösüş depginlerini amala aşyrmaga ýaşlary çekmek, olaryň häzirki zaman usullaryna düşünmegini kämilleşdirmek ýaly döwletiň taryhy ösüşinde derwaýys bolan ýörelgelere esaslanylýar. Şunuň bilen baglylykda, «Türkmenistanda ýaşlar barada döwlet syýasatynyň 2021 — 2025-nji ýyllar üçin Döwlet maksatnamasynda», şeýle-de «Türkmenistanda 2019 — 2025-nji ýyllarda sanly ykdysadyýeti ösdürmegiň Konsepsiýasynda» we beýleki degişli maksatnamalarda hem-de meýilnamalarda kesgitlenen wezipeler döwrüň talaplary bilen utgaşykly amal edilýär.
Şular bilen birlikde, döwlet Baştutany ýaşlaryň häzirki döwürde we geljekde öňünde durýan wezipeler hökmünde hukuk we durmuş taýdan goraglylygyny üpjün etmek, olaryň arasynda ruhy-ahlak we medeni gymmatlyklary, milli däp-dessurlary, sagdyn durmuş ýörelgelerini wagyz etmek, watançylygy, raýat jogapkärçiligini, zähmetsöýerligi, döredijilik ukyplaryny terbiýelemek, şahsyýeti kemala getirmegi goldamak, jemgyýetçilik birleşiklerine gatnaşmak, telekeçilik ugurlary bilen birlikde ýaşlaryň başlangyçlaryny höweslendirmek ýaly wezipeleri kesgitleýär. Golaýda geçirilen gurultaýyň gün tertibiniň «Arkadag Serdarly bagtyýar ýaşlar: Ynamly ädimler bilen beýik menzillere tarap» atly birinji meselesi boýunça hem bu wezipeleriň çözgütleri dogrusynda çykyşlar edilip, ýaş nesilleriň wajyp milli hem-de innowasion özgertmeleri ýola goýmakda jebis iş alyp barmagynyň ýurduň ösüşinde uly hyzmata eýedigi beýan edildi.
Bu meseläniň çäklerinde ýurtda ýaşlar syýasatynyň öňde goýýan wezipeleriniň hatarynda göz öňüne tutulan başlangyçlar dogrusynda hem durlup geçildi. Ýagny, bu başlangyçlara türkmen ýaşlarynyň halkara hyzmatdaşlyk Strategiýasyny taýýarlamak, aýratyn-da, Türkmenistanyň Daşary işler ministrliginiň Halkara gatnaşyklary institutynyň binýadynda Halkara ýaş diplomatlar merkezini döretmek, ýurduň ýokary okuw mekdeplerinde daşary ýurtlaryň ýokary okuw mekdepleriniň şahamçalaryny açmak, «Ýaş zehinler» atly maksatnamany taýýarlamak, Türkmenistanda yzygiderli esasda Halkara ýaşlar oýunlaryny guramak ýaly röwşen geljegi maksat edinýän, Berkarar döwletiň täze eýýamynyň Galkynyşy döwrüniň depginine kybap gelýän işler degişlidir.
Türkmen ýaşlarynyň sanly ulgam bilen üpjün edilen bilim edaralarynda okamagyny, zähmet çekmegini hem-de bagtyýar durmuşda ýaşamagyny göz öňüne tutýan mümkinçilikleri we şertleri ýokarlandyrmak ýaş nesiller babatda halk bähbitli işleriň özenini düzýän aýratynlykdyr. Bu ýurduň her bir ýaş raýatynyň umumy bähbitli başlangyçlara, jemgyýetiň ösüş depginine goşant goşmaga höweslenmeginde hem-de özünde belent hyjuwy kemala getirmegi üçin hökmanydyr. Ýaşlaryň durmuş üpjünçiliginde ýurduň banklarynyň, şol sanda Türkmenistanyň “Daýhanbank” döwlet täjirçilik bankynyň ýerine ýetirýän ýeňillikli hyzmatlaryny hem bellemek bolar. Häzirki wagtda şeýle mümkinçilikleriň hatarynda durmuş guran ýaş maşgalalar üçin 3 ýyl möhletde ýyllyk 1 göterim bilen 20 müň manada çenli karzlar, talyp ýaşlaryň okuw tölegi üçin amatly karzlar şeýle-de karzlaryň başga-da dürli görnüşleri berilýär. Bu öz gezeginde ýaş nesilleri täze ylym-bilim sepgitlerine, zähmet üstünliklerine höweslendirýär, olaryň ýurduň ösüşine mynasyp goşantlaryny goşmagyna itergi berýär.
«Ýaşlar barada döwlet syýasaty hakynda» Türkmenistanyň Kanunynyň rejelenen görnüşinde ýaşlar telekeçiligini ösdürmegiň usullaryny işläp taýýarlamagyň hem-de telekeçiler tarapyndan döredilen, işgärleriniň 75 göterimi ýaşlardan ybarat bolan we «ýaşlar kärhanasy» diýlip atlandyrylýan kärhanalara döwlet goldawyny bermek boýunça ýeňillikleriň göz öňünde tutulmagynyň-da özboluşly ähmiýeti bardyr. Bu çözgüt döwrebap ýörelgelere we dünýä tejribesiniň ösüşine täzeçil garaýyşly ýaş nesilleriň kuwwaty, bilim-başarnyklary netijesinde milli senagat önümçiligini, şeýle-de özara aýrylmaz baglanyşykly ýurduň pudaklaýyn ykdysady ulgamlaryny häzirki zaman derejede kämilleşdirmegi maksat edinýär.
Ýaşlykda dünýäni özgerdenler.
Albert Eýnşteýn “30 ýaşyna çenli ylma sowutly goşant etmedik adam ondan soňra-da “gala almasa gerek” diýýär. Şeýle-de bolsa  adam 40 ýaşyndan soňra kes-kelläm uly açyş etmez diýmek dogry däldir. Bu diňe ylmy açyşlaryň agramly böleginiň alymlaryň ýaşlyk ýyllarynda açandyklaryny aňladýar.
Belki Eýnşteýn bu sözleri aýdanynda özüni göz öňüne getiren bolmagy-da gaty mümkin. Alymyň özi heniz 26 ýaşynda wagty  ýörite görälik teoriýasyny döredýär we fotoeffekt hadysasyny düşündirýär. Munuň üçin ol “Nobel” baýragyna eýe bolýar. Alym öz adyny adamzat taryhynda ölmez-ýitmez derejä ýetiren umumy görälik teoriýasyny bolsa  36 ýaşynda esaslandyrýar.
“Nobel” baýragynyň eýesi,  italýan radiotehnigi we telekeçisi Gulelmo Markoni  21 ýaşyndaka “simsiz telegrafy” oýlap tapýar. Eýýäm 22 ýaşynda bu açyşyna tassyknama alyp, “Markoni K” atly läheň paýdarlar jemgyýetini esaslandyrýar.
Meşhur iňlis fizigi we matematigii Isak Nýuton  bütindünýä dartylma kanuny heniz 25 ýaşyny hem doldurmanka açýar.
“Nobel” baýragynyň eýesi beýik nemes fizigi Werner Geýzenberg ylymda kwant mehanikasynyň düýbüni goýan mahaly 23 ýaşynda eken.
Kwant mehanikasyny esaslandyranlaryň ýene-de biri Pol Dirak 25 ýaşynda eden ylmy işi üçin 31 ýaşynda “Nobel” baýragyny alypdyr.
Iňlis matematigi we kriptografy Alan Týuring 25 ýaşynda kompýuteri döretmegiň esaslaryny düşündirip bilipdir.
Dünýä belli oýlap tapyjy we telekeçi Tomas Edison ilkinji açyşy bolan telograf jogapberijisini oýlap tapan wagty 12 ýaşynda eken. Galyberse-de Edison oýlap tapyşlar boýunça iň köp tassyknamanyň eýesidir.
Belorus fizigi Žores Alfeerow “Nobel” baýragyny almagyna sebäp bolan beýik açyşyny eden wagty 31 ýaşynda eken.
Makala Şageldi ÝABANOW tarapyndan taýýarlanyldy.
Ýaşlykdan sport - uzak ýyllap sagdynlygyň girewidir.
Öý sport toplumy çaga sagdyn, düşbüli, güýçli we çalasyn bolmaga kömek edýär.
Haçan-da menden dostlarym ýaş enä we ýaňy doglan çaga näme sowgat berseň bolar diýip soranlarynda, men köplenç gowy hilli fitbol, çaga üçin sport toplum ýa-da çaga üçin ýüzülýän howdana abonement maslahat berýärin. Bäbek üçin geň seçme, şeýle dälmi? Ýöne meniň pikirimçe geýimleriň we oýunjaklaryň möhleti birnäçe aýdan geçer, sport sowgatlary bolsa sagdyn, güýçli, işjeň we şadyýan çaga uzak wagtlap ulanar.
Biziň maşgalamyzda eýýam birnäçe ýylyň dowamynda çaga otagyň özeni “Ranniý start” (“Irki başlangyç”) sport toplumy bolup durýar. Uly oglum bäş ýaşynda. Iki ýaşynda ol halkalary we elde ýörelmegi özleşdirdi, agdarylmaga we ýapgyt tekizlikde ýörelmäge öwrendi. Häzirki wagtda ol depejikde garyn myşsasyny türgenleşdirýär, turnikde çekilýär we asma armydy (gruşany) bokslaýar.  Biziň ýaňy doglan çagamyz matda öwrülmäge öwrenýär, merdiwanyň rahat inçe kese agaçlaryna ýapyşyp ýokary galýar we oturýar, ýapgyt depejik boýunça emedekleýär. Men şu sport toplumy bilen dogulandan ulanyp başlamalydygynyň mümkin (we zerur) diýip pikir edýärin.
0–3 aý: hemme zat diňe başlanýar!
Siziň eliňizde ýäňy doglan çaga-gutlaýarys!
Siz onuň saglygy üçin köp zat edip bilersiňiz: çagany fiziki maşklar bilen üpjün etmek, owkalama, berkitme, ýüzme, keýpiköklük üçin uly mähirlik we näziklik.
Durmuşyň ilkinji günlerinde maşklara we reflekslere aýratyn üns beriň.
Tebigat çagany ýaşamak we üýtgäp durýan daşky gurşawa öwrenişmek üçin birnäçe ukyplary beripdir. Bu refleksler örän wajypdyr: olar barlyk we açyk bildirýän alamatlarynyň derejesi boýunça çaganyň sagdynlygyna we ösüşine baha berip bolar.
Robinzonyň refleksi: ýaňy bolan çaga bir zady tutanda özüniň asylyp duran bedeniniň agramyny saklap bilýär. Süýem barmagyňyzy çaganyň aýasyna salyň we ýuwaş-ýuwaşdan ony galdyryň. Onuň mümkinçilikleriniň çägini duýuň, degme siziň galan barmaklaryňyz çagany ätiýaçlandyrsynlar!  Çakganyňyzyň gowşaýanyny duysaňyz, bedeniň agramyny özüňize alyň we çagany ýuwaşlyk bilen göýberiň.
Awtomatiki ýöriş refleksi: bedeniň ýeňil egmesinde we dabanyň söýemesinde ýaňy doglan çaga ädim hereketlerini edýär. Çagany goltugyndan saklaň, onuň dabany bilen üste söýenmeli, göwräni öňe egiň, bedeniň kiçijik aýaklaryň yzyndan ýerini üýtgediň.
Baueryň emedekleme refleksi: garnynyň üstüne ýatan çaganyň aýagynyň daban üstüne bassaň, çaga emedekleme hereketini ýerine ýetirýär.  Düz üstde emedeklemek örän kyn. Siz sport toplumynyň depejigini ulanyp, çaganyň ýerini üýtgetmegine kömek edip bilersiňiz. Depejigi merdiwanyň iň aşakky basgançagyna berkidiň. Çagany depejigiň üstünde garnynyň üstüne aşakky bölege tarap ýatyryň. Matyň üstünde çaganyň öňünde oýunjak goýup bilersiň.  Ýapgyt kän uly bolmaz, ýöne çaga ýuwaşlyk bilen aşak emedeklär.
Çaga ulanýar, agram alýar, uklamaýan wagty köpelýär. Öwrenmek üçin köp gyzykly zatlary teklip ediň, görüşini fokusirlemek üçin çaganyň daşyna gapma-garşy suratlary goýuň.
Sport toplumynyň matynyň üstünde çagany garnynyň üstünde ýatyryp, merdiwanyň kese agaçlaryna dürli oýunjaklary goýuň-şeýdip siz çagany bu oýunjaklara tarap hereket etmäge, eljagazy bilen uzaltmaga, emedeklemäge höweslendirýäňiz.
Bu aýlar çaga köp täze ukyplary we endikleri okgunly öwrenýär, şol sanda öwrülme, iki eliň we iki dyzyň üstünde durmak, giňişlikde süýşmekde ilkinji synanyşmalar, eliň agyr sazlaşmalary. Çaga öz bedeniniň mümkinçiliklerini öwrenmäge, güýçli we sazlaşykly bolmaga, böwetlerden pozitiw üstün çykmaga  kömek ediň.
Ikinji ýarym ýyl, bütinleýin hereketde-emedekleýär, oturýar, durýar, ýöreýär!
Çaganyň durmuşynyň ikinji ýarym ýylynda ynanyp bolmajak üýtgetmeler bolup geçýär. Çaga oýunjaklar bilen hakykat oýunlara oýnap başlaýar, ol dürli hereketlere we seslere öýkenip başlaýar.
Ulanyp, çaga sport toplumynyň ýagty reňkli merdiwany we söýegleri bilen gyzyklanyp başlaýar. By gyzyklanmany höweslendiriň, oýunjaklary kese agaçlara asyşdyryň, çagany basgançaklardan ýapyşmaga öwrediň.
Çaga ynamly emedekläp başlanda, ony merdiwana münmegi öwrediň. Aýratyn ünsi aşak düşmäge beriň, sebäbi münmek has ýeňil bolup durýar, Özi düşüp bilmän ýaş gimnastyň ýykylmagy mümkin.
Haçan-da çaga söýegde kömeksiz durup bilen ýagdaýynda, ol sulara düşünmeli: durup hem hereket edip bolýandygy. “Ranniý start” (“Irki başlangyç”) sport toplumynyň esasy artykmaçlarynyň biri-bu ony bäş görnüşde ulanyp bolýandygy, ol ýönekeý dürli gyraňlara berkidilýär.  Sport toplumy “manež” görnüşine goýuň. Elde ýöremek we merdiwan rahat germeçleri döredýärler, olara dürli oýunjaklary asyp bolýar we şonuň bilen çagany hereket etmäge, ilkinji ädimleri etmäge höweslendirip bolýar.
Çaga depejigi özüne özleşdirmäge kömek ediň: ony uly bolmadyk keselige goýuň we çagany oňa tarap gönükdiriň-degme ol emedeklejek bolsun. Haçan-da ol azajyk münmäge öwrense, onda onuň özi garnynyň üstüne ýykylar we depejikden düşer. Ol aşak düşmekden keýp alandan soň, ýene-de gaýtalasy gelip durar.
Bir ýaş – uly adam!
Siziň çagaňyz ynamly aýak üstünde durýar, gowy emedekleýär, belki hem ol ýöreýändir. Size öýkenýän passiw maşklary işjeň oýunlara çalyşyp, çaga oýunlaryň üsti bilen täze maşklary öwrener.
Çaga bilen top oýnaň, gurbaga öýkenip bile böküň, garnyňyzda emedekläň we ýylana öýkenip hyşyldaň, göz öňüne getirilýän çukurlardan we tümmeklerden böküň. Dürli taraplara ýöräň: böwetlerden ätläp, yzlakaýyn, gapdallap.
Ulanyp ösýän çaga has-da sport toplumyna tarap çekilýär. Çagany howpsuz merdiwany we depejigi ulanmagy öwrediň we soň size öz gimnastyňyz barada alada etmek gerek bolmaz. Çagany sport toplumyň içki ýüzünden basgançaklardan münmäge, elde ýörelýäniň iň ýakyn basgançagyndan ýapyşmaga we ondan asylyp durmaga höweslendiriň.
Haçan-da çaga çekinmegi özleşdirse, siz oňa bir elinde asylyp durmagy, bir tarapdan başga tarapa yranmagy, turnigiň başga çetjagazyna tarap eljagazlary bilen maýmyn ýaly yzly-yzyna süýşmegi teklip ediň. Göwräňi götermegi özleşdirmek üçin çagany yzyndan eplenen aýaklarynyň aşagyndan tutup saklaň, kese agaçlary eňekleri bilen degmägi soraň. Azajyk wagtdan ýaş türgençiniň bedeniniň agramyny has az saklaň we bir gün onuň güýji ilkinji özbaşdak göwräňi götermä ýeter.
Ýer jaýy ýa-da kwartira: öý satyn almagyň ýörelgeleri.
Giň göwrümli inedördül metrden ybarat ýaşalga edinmekde köpleriň öňünde şu sowal durýan bolsa gerek: Şahsy jaýmy ýa-da kwartira öýüni satyn almaly? Bu makalada «Güneşli zaman» kärhanasynyň gozgalmaýan emläk we gurluşyk boýunça bilermeni bu iki hili öýüň hem mümkinçilikleri we amatlyklary barada gürrüň berýär.
«Şahsy jaý almak ýa-da köpgatly jaýlardan kwartira öýüni edinmek babatdaky soraga anyk jogap bermek ýeňilem däl. Bu ýagdaýda haýsydyr bir anyk alnan maşgalanyň ýagdaýy we talaplary göz öňüne tutulsa ýerlikli bolýar» diýip, «Güneşli zamanyň» hünärmeni belleýär.
Şäher çetindäki jaýlar kimler üçin amatly bolup biler?
Binäçe nesliň wekilleri bolan, şeýle-de köp çagaly maşgalalar üçin;
Tebigaty, bag ýetişdirmegi, ekin-dikini söýýänler üçin;
Şäher galmagalyndan çeträkde bolup, ümsümligi, arkaýynlygy halaýanlar üçin;
Ses-gohly hünärde işleýän adam, mysal üçin sazanda ýa-da ussa kişiler üçin;
Goňşulary bilen düşünişip bilmeýän ýa-da düşünişmesi kyn bolan goňşulardan ýadan adamlar üçin;
«Şu görnüşdäki şahsy jaýda ýaşamagyň peýdaly taraplary hökmünde ekologiýa, giň howly, özüňe degişli mellek ýeriň bolmagy we ol ýerde islendik üýtgedip gurma işlerini geçirmek mümkinçiligi ýaly şertleri belläp geçip bolar» – diýip, kärhananyň hünärmeni aýdýar.
Beýle jaýa eýeçilik etmek bilen howlyňy işläp bejermekde özüňçe ýa-da haýsydyr bir kärhana ýa-da ussa ýüz tutmaly bolýar. Ýöne şäher jaýlarynyň golaýynda ýerleşýän söwda merkezleridir hyzmatlar üpjünçiligi ýaly infrastrukturalar sizden uzakda bolar. Emma maşgalada aýak ulagyň bolsa bu zatlar känbir müşgilligem däldir. Indi-hä täze köpsanly onlaýn marketleriň we taksi hyzmatlarynyň ýüze çykmagy bilen islendik zady has oňaýly sargyt edip islendik salgy boýunça alyp hem bolýar.
«Güneşli zamanyň» müşderisiniň goýan teswiri: «Özbaşdak ýer jaýa göçmek baradaky pikir üçünji çagamyz bolandan soň döredi. Şol sebäpden hem muny maşgala bolup maslahat etdik-de, ikirjiňlenip durman täze jaýa göçmeli diýen karara geldik we ahyrynda göçdük. Indi giň öýümizde hemmämiz üçin ýer artykmajy bilen bar».
Kwartira öýi kimler üçin amatly?
Ýeke özi ýaşaýan ýa-da çagasyz maşgalalar üçin;
Işi köplenç halatda iş saparlary bilen bagly adamlar üçin;
Şahsy ulagy bolmadyk, çagalaryny mekdebe ýa-da çagalar bagyna, gurnaklara eltmek mümkinçiligi bolmadyk maşgalalar üçin;
Şäheriň adaty maşgalalary, has takygy, dükanyň, mekdebiň, kinoteatrlaryň, sport klublarynyň golaýda bolmagyny isleýän maşgalalar üçin.
Kwartirada ýaşamagyň amatly tarapy diýip, ulaglaryň gatnaw mümkinçiligini, jemagat hojalygy hyzmatlarynyň elýeterdigini we beýleki mümkinçilikleri aýtmak bolýar.
Özüňize jaý satyn almakda isle ýer jaý ýa-da kwartira öýüni satyn alyň, esasy bu ugurda jaýlyk meselä has giňden düşünýän bilermenleriň pikirini diňlemezden hereket etseňiz ýalňyş çözgüde gelmegiňiz örän mümkindir.
Bu ugurda size dogry ädim ätmäge ýardam berjek «Güneşli zaman» kärhanasynyň iş çygryna diňe bir gozgalmaýan emläkleri alyp-satmak däl-de, eýsem dürli görnüşli döwrebap stili bilen öýleriňize öwüşgin berjek, şeýle-de öz islegiňize görä taýýarlanylýan öý mebellerini hem degişlidir.
«Güneşli zaman» kärhanasynyň ýörelgesi hyzmatlaryň ýokary hilli bolmagyna, hyzmat işleriniň kadaly bolmagyna hem-de müşderileriň ýüze çykyp biljek töwekgelçiliklerden goraglylygyny üpjün etmekden ybaratdyr.
Ýeralmasy - şeýle bir tanyş, emma şeýle bir dürli.
Dünýädäki iň ýörgünli, adamzat jemgyýetine peýdaly bolan zatlar baradaky täsirli, täsin maglumatlar biziň ünsümizi biygtyýar özüne çekýär. Gündelik durmuşymyzda nahar taýýarlap, fri hem-de çips görnüşlerinde iň bir köp iýýän önümlerimiziň biri bolan ýeralma, ol baradaky gyzykly maglumatlar we onuň önümçiligi hem özboluşly subutnamalara baýdyr.
Taryha nazar aýlasak, ýeralmanyň Watany Latyn Amerikasy hasaplanyp, ol ýeriň ilaty bu önümi ilkinji bolup 8000 ýyl mundan ozal iýmit hökmünde peýdalanyp başlapdyr. Ýeralma XVI asyryň ortalaryna Ýewropa yklymyna, soňra bolsa Gündogar ýurtlaryna giňden ýaýrapdyr. Käbir çeşmelerde ony “papas” (ýerde ösýän hoz) diýip hem atlandyrypdyrlar, Italiýada bolsa bu önüme “tartufolli”, soňra bolsa biraz ýönekeýleşdirip, “tartofel” diýip at beripdirler. Ýene bir çaklama görä, onuň kartofel diýen ýörgünli adynyň nemesleriň “güýç” diýen manyny berýän “kraft” sözünden gelip çykandygy mälim edilýär.
Ýeralmadan dünýä halklary dürli hilli datly tagamlary taýýarlamagyň baý tejribesini topladylar. Sebäbi islendik nahara goşulýan önümler bilen utgaşyp, sazlaşykly tagam berýän ýeralma işdä ýakyn datlylygy döredýär. Ondan esasan-da kartofel fri we çips ýaly tagamlary taýýarlaýarlar. Bu tagamlaryň täsin taryhy barada aýdylanda bolsa, ilkinji gezek kartofel friniň ABŞ-nyň prezidenti Tomas Jeffersonyň myhmanlara üýtgeşik nahary hödürlemegi tabşyryk bermegi boýunça ýüze çykandygyny bilmek bolýar. Çipsiň bolsa ilkinji gezek amerikan restoranlarynyň biriniň müşderisiniň gowrulan ýeralmanyň galyň kesilendiginden nägileligi üçin aşpeziň gahar edip olary has ýuka kesmegi esasynda ýüze çykmagy geň galdyryjydyr. Bu iýmitlerden başga-da, ýeralmanyň dünýädäki ähli taýýarlanylýan naharlaryň 2 müň töweregi görnüşine goşulýandygyny belläp geçmek bolar.
Ýer ýüzünde ýeralmanyň onlarça görnüşi bolup, olar tagamy we nahar taýýarlanyş usuly boýunça tapawutlanýarlar. Olardan Ataualpa, Nikolýa, Rasset Býorbenk, Lapin Puikula, Ýukon altyny, Roýal Jersi, Maris Bard, Mondial, Melodiýa, Muzyka, Ledi Anna, Ledi Kler we başga-da birnäçe görnüşleriň atlaryny getirmek bolar. Ýeralmanyň görnüşiniň köp bolşy ýaly, oňa dürli reňkde gabat gelmek bolýar. Ýaşyl, gyzyl, sary, gök, gara we beýleki reňkleriň köpdürlüligi bu önümleriň tagamy babatda hem köpdürlülige eýedir.
Güneşli Diýarymyzda hem halkymyzyň bu önümi ösdürip ýetişdirmekdäki tejribesi ýokary bolup, bu ugurdaky önümçiligiň kuwwaty ýyl-ýyldan artdyrylýar. Kärendeçilerimiziň yhlasy bilen bol hasyl berýän önümlerimiz içerki bazarlarymyzy üpjün edýär. Ýurdumyzda ýeralmany ýetişdirmekde we onuň dürli görnüşlerini alyjylara ýetirmekde “Miweli ülke” hususy kärhanasy baý tejribe toplap, degişli önümçilikde öňdäki hatarda durýandygyny aýtmak bolar. 2016-njy ýylda esaslandyrylan “Miweli ülke” hususy kärhanasy indi 5 ýyldan gowrak wagt bäri ýurdumyzyň bazarlaryny ýokary hilli miwe we gök-bakja önümleri bilen üpjün etmek boýunça üstünlikli iş alyp barýar.
Türkmenistanyň eksport mümkinçiliklerini ýokarlandyrmaga öz mynasyp goşandyny goşýan kärhanada ýeralmanyň dürli görnüşleri ýetişdirilýär. Olardan nahar taýýarlamak üçin niýetlenen Melodiýa, Muzyka görnüşleri, fransuz fri üçin Ledi Anna, Ledi Olimpiýa, şeýle-de çipsleri taýýarlamaga niýetlenen Ledi Kler  we Ledi Rozetta ýaly ýeralmalar importyň ornuny tutýan önümlerdir. Bulardan başga-da, Ledi Jeýn, Ledi Terra, Rok, Ledi Amarilla, Ledi Alisiýa, Ledi Britta, Orkestra, Kolombo, Gala ýaly ýeralma görnüşleri “Miweli ülkäniň” ýeralma önümleriniň hataryny düzýär.
Häzirki wagtda Mary welaýatynyň Wekilbazar etrabynyň “Türkmenistan” daýhan birleşiginiň çäginde 600 gektardan ybarat bolan ýer böleginde tohumlyk ýeralmanyň “Elita” arkaly tohumyny ösdürip ýetişdirmek üçin ýerleri ekişe taýýarlamak we melioratiw işlerini alyp barýan kärhananyň önümçiligi günsaýyn ilerleýär. Bu işler bilen birlikde “Miweli ülke” hususy kärhanasy Mary şäheriniň çäginde 4 gektar ýer böleginde önümçilik kuwwaty 21 200 tonna barabar tohumlyk ýeralmany saklamaga niýetlenen sowadyjy ammarlar toplumynyň taslamasyny taýýarlamakda işleri alyp barýar.
Ýerewanda “Aşgabat 2017”-niň Oýunlary hakynda žurnal neşir edildi.
Türkmenistanyň Ermenistan Respublikasyndaky ilçihanasy tarapyndan Ýapyk binalarda we söweş sungaty boýunça şu ýylyň güýzünde Aşgabatda geçiriljek V Aziýa oýunlaryna bagyşlanan bezegli žurnal neşir edildi.
Ýerewanyň “Tigran Mes” neşirýatynda iňlis dilinde çap edilen bu ýygyndyda ýurdumyzyň köpçülikleýin habar beriş serişdelerinde “Aşgabat 2017”-niň Oýunlary hakynda çap edilen maglumatlar we giňişleýin makalalar ýerleşdirildi.
Owadan suratlar we özboluşly bezeg serişdeleri bilen utgaşdyrylan bu makalalar bir bitewilikde okyjylara ýurdumyzyň AIMAG görnüşindäki halkara möçberli Oýunlaryň taryhynda görlüp-eşidilmedik ägirt uly sport baýramçylygyna görýän taýýarlygy barada düşünje almaga mümkinçilik berýär.
Şeýle hem okyjylar “Aşgabat 2017”-niň nyşany, onuň “Sagdynlyk. Ruhubelentlik. Dostluk.” şygaryna eýerýän ýörelgesiniň ähmiýeti, Oýunlaryň esasy şekili-Alabaý, şeýle hem paýtagtymyzdaky Olimpiýa şäherjiginiň baş stadionynyň esasy bezegine öwrülen hem-de ýakynda Ginnesiň rekordlar kitabyna girizilen ahalteke bedewiniň çeper keşbi bilen ýakyndan tanşarlar.
Aşgabatda bina edilen we diňe bir Aziýa ýaryşlaryna däl, eýsem ýaş nesilleriň sagdyn ösmeklerine we sport bilen yzygiderli meşgullanmaklaryna niýetlenen özboluşly binalar toplumy hakynda aýratyn makala ýerleşdirilipdir. Şeýle hem ýurdumyzyň ähli künjekleriniň ajaýyp ýerlerini we onuň çäklerinden daşyny gurşap alan ýörite taslamanyň çäklerinde dag belentliklerine çykyp, ýurdumyzyň baýdagyny hem-de Ýapyk binalarda we söweş sungaty boýunça V Aziýa oýunlarynyň nyşanyny oturtmak çäresi hakynda makala ýerleşdirilipdir.
Mundan başga-da, neşirde türkmen halkynyň medeniýeti we däp-dessurlary, Türkmenistanyň jemgyýetçilik-syýasy we halkara durmuşyna degişli, hormatly Prezidentimiz Gurbanguly Berdimuhamedowyň ýurdumyzyň keşbini özgerden hem-de onuň abraýyny täze derejä çykaran oňyn özgertmeleriň durmuşa geçirilmegindäki başlangyçlarynyň ähmiýeti hakynda gürrüň berýän makalalar bar.
Ýerine ýetiriji komitet “Atos” kompaniýasyny Aşgabat 2017-niň resmi hyzmatdaşy diýip yglan etdi!
V Aziýa oýunlaryna taýýarlyk görmek baradaky ýerine ýetiriji komiteti “Atos” kompaniýasynyň Ýapyk binalarda we söweş sungaty boýunça V Aziýa oýunlaryna resmi hyzmatdaş hökmünde goşulýandygyny buýsanç bilen yglan etdi.
“Atos” kompaniýasy dünýä ýüzünde 72 ýurtda öz işlerini amala aşyryp, elektron ulgamyndaky özgerişler boýunça öňdebaryjy kompaniýadyr. Yzly-yzyna geçirilen Olimpiýa oýunlarynyň maglumat tehnologiýalary boýunça hyzmatdaş hökmünde çykyş eden “Atos” kompaniýasy köp ugurly sport çärelerini geçirmekde baý terjibe gazanýar. Bu kompaniýa täze işewürlik ýörelgelerini öňe sürýär we uly göwrümli Oýunlaryň üstünlikli geçmeginde esasy orny eýeleýän örän çylşyrymly maglumat tehnologiýalar ulgamlaryny we dürli meselelere çözgütleri işläp düzýär.
V Aziýa oýunlaryna taýýarlyk görmek baradaky ýerine ýetiriji komitetiň başlygy Daýanç Gulgeldiýew: “Biz “Atos” kompaniýasyny Aşgabat 2017 oýunlar maşgalasynda hoş gördük! Olaryň ýerine ýetirýän hyzmatlary Oýunlaryň üstünlikli geçmegi üçin örän möhümdir. Biziň üçin dünýä belli kompaniýalarynyň  ýene biriniň iň gowy Ýapyk binalarda we söweş sungaty boýunça V Aziýa oýunlarynyň guramaçylygyna gatnaşýandygy begendirýär” diýip nygtady.
“Atos” kompaniýasy taslamany dolandyrmak we akkreditasiýa, sport, myhmanlary ýerleşdirmek, ulag hyzmatlary, ýaryşlaryň netijeler we habarlar gullugy ýaly Aşgabat 2017-niň esasy ugurlary boýunça Oýunlary dolandyrmagyň ulgamy bilen bagly işleri ýerine ýetirýär.
“Atos” kompaniýasynyň Olimpiýa oýunlary we uly gerimli çäreler boýunça baş dolandyryjy müdüri Marta Sanfeliu şeýle belledi: “Türkmenistan sporty we tehnologiýalary öňe sürýän ýurt. Biz üçin Ýapyk binalarda we söweş sungaty boýunça V Aziýa oýunlarynyň maglumat tehnologiýalary boýunça resmi hyzmatdaşy bolmak uly hormatdyr. Häzirki wagtda Oýunlaryň başlanmagyna 30 günden az wagt galdy we biz bu taslamanyň geçirilişiniň ýokary derejesini nygtap geçesimiz gelýär. Bu ýokary görkeziji Ýerine ýetiriji komitet bilen “Atos” kompaniýasynyň ýakyn hyzmatdaşlygynyň netijesidir. Biz ähli hyzmatlarymyzyň taýýardygyny we ýaryş geçirilýän döwründe degişli tehniki goldaw üpjün edip biljekdigimizi doly ynam bilen aýdyp bilýäris”.
Ýerine ýetiriji komitet Ýapyk binalarda we söweş sungaty boýunça V Aziýa oýunlaryny geçirmekde “Mastercard” kompaniýasy bilen hyzmatdaşlygy yglan etdi.
V Aziýa oýunlaryna taýýarlyk görmek baradaky ýerine ýetiriji komiteti “Mastercard” kompaniýasynyň V Aziýa oýunlarynda resmi hemaýatkär hökmünde çykyş etjekdigini buýsanç bilen habar berdi.
“Mastercard” kompaniýasy dünýä tölegler industriýasynda müşderileri, maliýe işi bilen meşgullanýan guramalary, söwdagärleri, hökümet edaralary we işewürleri birleşdirýän, Ýer ýüzündäki iň çalt tölegleri amala aşyrýan we 210 ýurduň çäginde hereket edýän ulgamy dolandyrýan tehnologiýa kompaniýasydyr.
V Aziýa oýunlaryna taýýarlyk görmek baradaky ýerine ýetiriji komitetiň başlygy Daýanç Gulgeldiýew bu barada şeýle diýýär: “Biz “Mastercard” kompaniýasynyň Aşgabat 2017-ä resmi hemaýatkär hökmünde goşuljakdygyna diýseň begenýäris. “Mastercard” kompaniýasy ýaly halkara derejede tanalýan abraýly kompaniýanyň V Aziýa oýunlarynyň maşgalasyna goşuljakdygy biz üçin buýsandyryjy pursatdyr”.
Hyzmatdaş hökmünde 75 gezekden gowrak çykyş eden “Mastercard” kompaniýasy   ruhy tejribe taýdan birleşmegi öňe sürüp, “adamlary bahasyna ýetip bolmaýan mümkinçiliklere ýetirmegi” maksat edinýär.
Öz işini müşderileriň gyzyklanmalary esasynda alyp barýan  “Mastercard” kompaniýasy dünýä derejede geçirilen dürli halkara sport wakalary arkaly, mysal üçin, UEFA çempionat ligasy, “Bass Pro Shops Legends of Golf” ýaryşy, “The Open Championship and PGA Tour” golf ýaryşy, beýsbol boýunça Baş ligasy we “Roland Garros French Open” tennis ýaryşy we “Miami Open” ýaryşy berk sport aragatnaşyklaryny ýola goýmakda uly orun tutýar.
Gruziýa, Türkmenistan, Täjigistan, Gyrgyzystan we Özbegistan boýunça kompaniýanyň dolandyryjysy Igor Stepanow: “Biz Türkmenistany dünýä ýüzünde sportuň mekany hökmünde tanatjak şeýle ajaýyp köpugurly sport ýaryşyny goldamaga örän şat. Biz Türkmenistanyň bazarynyň diňe nagt däl görnüşli tölegler boýunça däl-de, eýsem dünýä ýüzünde aýratyn gyzykly syýahatçylyk zolagy  hökmünde mümkinçiliginiň ýokary derejededigine ynanýarys. Aşgabatda geçiriljek Aziýa oýunlarynda gyzykly sport tomaşalaryň boljakdygyna we dünýä ýüzünde adamlaryň millionlarçasynda  täsin galdyrjak ýaryşdygyna hiç hili şübhe ýok” diýip nygtady.
Ýerine ýetiriji komiteti “Dragon Oil (Turkmenistan) Ltd.” kompaniýasynyň Ýapyk binalarda we söweş sungaty boýunça V Aziýa oýunlarynyň resmi hyzmatdaşlygyny yglan etdi.
V Aziýa oýunlaryna taýýarlyk görmek baradaky ýerine ýetiriji komiteti “Dragon Oil” kompaniýasynyň Aşgabat 2017-niň resmi hyzmatdaşlygyna goşulýandygyny yglan etdi.
“Dragon Oil” kompaniýasy 17 ýyldan bäri Türkmenistanyň çäginde netijeli işleri alyp barýar. Bu kompaniýa sebitde nebit öndürilmegini ösdürmek üçin uly möçberli maýa goýumlaryny gönükdirdi we Türkmenistanda hereket edýän iň uly daşary ýurtly maýadarlarynyň biridir.
“Dragon Oil” kompaniýasy türkmen jemgyýetini täze infrastrukturany ösdürmek we bar bolan infrastrukturany kämilleşdirmek arkaly we türkmen halkynyň durmuş şertlerini ösdürmäge gönükdirilen dürli sosial maksatnamalarynyň hemaýatkäri hökmünde goldaýar.
Ýerine ýetiriji komitetiň başlygy Daýanç Gulgeldiýew: “Aşgabat 2017-niň toparynyň täze agzasy bolan “Dragon Oil” kompaniýasyna uly minnetarlyk bildirýäris.
Birnäçe ýylyň dowamynda türkmen sportuny ösdürmäge gyzyklanma bildirýän bu kompaniýa Oýunlary mahabatlandyrmakda ideal hyzmatdaşdyr, sebäbi kompaniýa hem Aşgabat 2017-niň gymmatlyklaryny goldaýar, hem sporty ösdürmek nukdaýnazardan galdyrjak mirasy bilen gyzyklanýar” diýip belledi.
Her ýyl “Dragon Oil” kompaniýasy ýaşlary sport bilen meşgullanmaga çekmek we sagdyn durmuş ýörelgelerini öňe sürmek bilen bagly dürli maksatnamalary işläp düzýär we durmuşa geçirýär. Mundan başga-da ol Türkmenistanyň professional we höwesjeň sport birleşiklerini maddy goldaw bilen üpjün edýär.
Kompaniýanyň hemaýatkärligi türkmen türgenleriniň halkara ýaryşlara gatnaşmak we Türkmenistanyň ýygyndy toparynyň daşary ýurda gitmek bilen bagly çykdajylaryny tölemekden ybaratdyr, emma onuň esasy maksady Türkmenistanyň Paralimpiýa komitetine goldaw bermekdir. “Dragon Oil” kompaniýasy ýygy-ýygydan dürli açyk çempionatlary we ýaryşlary geçirýär.
2017-nji ýylyň Ýapyk binalarda we söweş sungaty boýunça V Aziýa oýunlaryna hemaýatkärlik etmek, türkmen sportuny ösdürmäge gatnaşmak olaryň bile işleşýän jemgyýetiniň aýrylmaz bir bölegi bolmak üçin “Dragon Oil” kompaniýasyna ajaýyp mümkinçilikdir.
“Dragon Oil” kompaniýasynyň baş ýerine ýetiriji müdiri Ali Al Jarwan Aşgabat 2017-de hemaýatkärlik etmek barada şeýle belläp geçýär: “Biz üçin Aşgabat 2017-niň hyzmatdaşy bolmak uly hormatdyr. Aziýa oýunlarynyň ýurduň adyny halkara derejede has-da arşa galdyrjagyna berk ynamymyz bar. Biz şeýle ajaýyp çäräni geçirmekde Türkmenistana goldaw berip bilýändigimize guwanýarys”.
Ýerine ýetiriji komiteti “Hoş zaman” kompaniýasyny Aşgabat 2017-niň resmi hyzmatdaşy diýip yglan etdi.
V Aziýa oýunlaryna taýýarlyk görmek baradaky ýerine ýetiriji komiteti “Hoş zaman” kompaniýasynyň Ýapyk binalarda we söweş sungaty boýunça V Aziýa oýunlaryna resmi hemaýatkär hökmünde goşulýandygyny buýsanç bilen yglan etdi.
“Hoş zaman” guşçulyk fermasy 2004-nji ýylda Türkmenistanda goňşy ýurtlar bilen söwda etmek maksady bilen esaslandyryldy. “Hoş zaman” kompaniýasy häzirki wagtda öz ugry boýunça sebitde öňdebaryjy kompaniýalarynyň biridir. Sagdyn we ekologiki taýdan arassa önüm öndürmek üçin innowasion tehnologiýalary ulanýan “Hoş zaman” kompaniýasy Aşgabat 2017 üçin ideal hyzmatdaş bolup durýar.
V Aziýa oýunlaryna taýýarlyk görmek baradaky ýerine ýetiriji komitetiň başlygy Daýanç Gulgeldiýew şu günki bildiriş babatda şeýle diýdi: “Biziň hemmämiz üçin “Hoş zaman” kompaniýasynyň Oýunlaryň maşgalasyna goşulýandygy begendirýän täzelikleriň biridir. Ýerli kompaniýalarynyň Oýunlara goşulyp, zerur bolan goldawy berýändigi we hyzmatlar bilen üpjün edýändigi iň gowy Ýapyk binalarda we söweş sungaty boýunça V Aziýa oýunlaryny gurnamakda uly orun eýelär. Sentýabr aýy Türkmenistan Watanymyz üçin taryhy wakalaryň biri bolar we “Hoş zaman” ýaly türkmen kompaniýalarynyň Oýunlary goldamagy  sport çäresiniň wajypdygynyň aýdyň subutnamasydyr”.
“Hoş zaman” kompaniýasy hyzmatdaş hökmünde Oýunlara gatnaşýan işgärleriň we meýletinçileriň iýmit üpjünçiligi maksatnamasy üçin 80 000 sany şokolad we meýletinçileriň sowgatlyk torbasy üçin 10 000 guty süýji bilen üpjün eder.
“Aziýadan we Okeaniýadan altyn medal üçin ýaryşjak türgenleriň gatnaşmagy bilen geçirilýän Aşgabat 2017 oýunlarynyň hyzmatdaşy bolmak “Hoş zaman” kompaniýasy üçin uly hormatdyr. Aşgabat 2017-niň hyzmatdaşy hökmünde çykyş etmek we hakykatdan hem iň gowy Ýapyk binalarda we söweş sungaty boýunça  V Aziýa oýunlarynyň bir bölegi bolmak “Hoş zaman” kompaniýasy üçin uly abraýdyr” diýip, kompaniýanyň wekili Nurmuhammet Gapurow belledi.
Ýerine ýetiriji komiteti “Hyundai Engineering” kompaniýasyny Oýunlaryň resmi hemaýatkäri diýip yglan etdi.
V Aziýa oýunlaryna taýýarlyk görmek baradaky ýerine ýetiriji komiteti “Hyundai Engineering” kompaniýasynyň Aşgabat 2017-niň guramaçylygyna resmi hemaýatkär hökmünde gatnaşýandygyny buýsanç bilen yglan etdi.
“Hyundai Motor Group” toparyna girýän “Hyundai Engineering” kompaniýasy dünýäde öňdebaryjy Koreýaly kompaniýalaryň biridir. Hemişe üýtgäp durýan dünýä ykdysadyýetinde  “Hyundai Engineering” kompaniýasy döwrüň talaplaryna tiz jogap bermäge we islendik ýagdaýlara garamazdan, durnukly ösüşe tarap hereket etmäge çemeleşýär.
Türkmenistanyň çäginde 2009-njy ýyldan bäri dürli gurluşyk maksatnamalaryna gatnaşmakdan başga, “Hyundai Engineering” kompaniýasy köpden bäri türkmen sportunyň ösdürilmegine öz goşandyny goşýar hem-de “Çandybil” futbol toparynyň resmi hemaýatkäri hökmünde çykyş edýär.
V Aziýa oýunlaryna taýýarlyk görmek baradaky ýerine ýetiriji komitetiň başlygy Daýanç Gulgeldiýew: “Biz “Hyundai Engineering” kompaniýasyny Aşgabat 2017 oýunlarynyň maşgalasynda hoş gördük! Dünýä ýüzünde giňden tanalýan we uzak wagtyň dowamynda ýurdumyzda üstünlikli işleri amala aşyrýan kompaniýanyň goldawy biziň üçin örän möhümdir. Oýunlaryň daşary ýurtly hemaýatkärleriniň sanawy Aşgabat 2017-niň hakykatdan hem uly halkara sport baýramçylygy boljakdygynyň aýdyň subutnamasydyr” diýip belledi.
“Hyundai Motor Group” topary hem öz gezeginde ýyllar boýy sport çäreleriniň hemaýatkäri bolup gelýär. 2016-njy ýylda Koreýanyň milli bobsleý ýygyndy topary üçin “N-bobsleigh”atly sport sanisi “Hyundai Motor Group” toparynyň tehnologiýalar bölümi tarapyndan işläp düzüldi. “Hyundai Motor Group” topary dürli sport görnüşleriniň, esasan hem, Koreýada ýörgünli bolmadyk sport görnüşlerini ösdürmäge uly üns berýär.
“Hyundai Engineering” kompaniýasynyň prezidenti we baş ýerine ýetiriji müdiri Sun Sanrok şeýle belledi: “Aşgabat 2017 oýunlary Aziýanyň we Okeaniýanyň wekillerini bir ýerde jemlejek sport baýramçylygy bolar. Ajaýyp şäher Aşgabatda geçirilýän çäräniň gymmatlyklaryny, ýagny goňşy döwletler bilen sporta bolan höwesi paýlaşmak we gatnaşyklary sazlaşykly saklamak Oýunlaryň resmi hemaýatkäri hökmünde goldamak meniň üçin uly abraýdyr ”.
Ýerine ýetiriji komiteti “Türkmenhowaýollary” gullugynyň Aşgabat 2017 oýunlarynda hyzmatdaşdygyny yglan etdi.
V Aziýa oýunlaryna taýýarlyk görmek baradaky ýerine ýetiriji komiteti “Türkmenhowaýollary” gullugynyň Aşgabat 2017 oýunlaryna resmi hyzmatdaş hökmünde goşulýandygyny yglan etdi.
“Türkmenhowaýollary” Türkmenistanyň awia gullugydyr we onuň baş edarasy Aşgabat şäherinde ýerleşýär. Bu gulluk ýerli we halkara ýolagçy hem-de ýük gatnawlaryny, esasan Aşgabat Halkara howa menzilinden amala aşyrýar.
V Aziýa oýunlaryna taýýarlyk görmek baradaky ýerine ýetiriji komitetiň  başlygy Daýanç Gulgeldiýew bu barada şeýle belläp geçýär: “Türkmenistanyň iň abraýly edaralarynyň biri Aşgabat 2017 boýunça hyzmatdaş bolup çykyş edýändigi bizi örän guwandyrýar. Halkara transport hyzmatlary amala aşyrjak we ýurdumyza geljek myhmanlary türkmen topragyna gadam basan pursatyndan myhmansöýerlik bilen garşylajak “Türkmenhowaýollary” gullugy Oýunlary geçirmekde aýratyn orun eýeleýär”.
“Türkmenhowaýollary” Oýunlaryň diňe hemaýatkäri bolman, sentýabr aýynda Ýapyk binalarda we söweş sungaty boýunça V Aziýa oýunlary bilen bagly gelýän we gidýän gatnawlar bilen meşgullanar. Aşgabat 2017-ä gelýän 8 000-den gowrak türgenler we myhmanlary üçin gatnawlary amala aşyrmak üçin geçen ýyldan bäri utgaşykly meýilleşdirmek işleri alnyp barylýar. Aprel aýynda Aşgabadyň Olimpiýa şäherjiginde geçirilen “Inspiring Ashgabat” synag ýaryşlarynda Oýunlar geçirilýän döwrüne meýilleşdirilen iş hereketler, şol sanda Aşgabat 2017-niň myhmanlary üçin tizleşdirilen migrasiýa we gümrük barlaglary, hem-de akkreditirlenen myhmanlar üçin aýratyn garşylamak zolaklarynyň iş hereketleri synagdan üstünlikli geçdi.
“Türkmenhowaýollary” gullugynyň ýolbaşçylygy: “Aşgabat 2017 biziň ýurdumyz üçin taryha girjek wakalaryň biri bolar we biz Oýunlaryň geçirilmegine hem-de Türkmenistanyň dünýä ýüzünde tanalmagyna öz goşandymyzy goşýandygymyza örän buýsanýarys” diýip belledi.
Ýetginjekleriň otagyny bezemegiň has ýerlikli çözgüdi.
Çagalar örän tiz, hatda göz açyp-ýumasy salymda ulalýarlar. Çagaňyzy düýn elinden tutup Çagalar bagyna äkidýän bolsaňyz, bu gün eýýäm olar öňüňizde durmuşa girişmäge taýyn, ýaşy ýeten ýetginjek bolup dur.
Käte ýetginjek ogluňyzyň ýa-da gyzyňyzyň otagyna girip, çagalar otagyna çalym edýän bu ýeriň çaganyň düşünjesidir ýaşy bilen gabat gelmeýändigine göz ýetirýärsiňiz. 11 ýaşly çaganyň otagyny gaýtadan abatlamak ýa-da bu ýerde bezeg işlerini geçimek isleseňiz, ilki bilen, onuň gyzyklanmalaryny, meşgullanýan zatlaryny, aýratyn-da onuň isleglerini nazarda tutmaly.
Ene-atalara täze otagy bezemekde we bezegleri meýilleşdirmekde ozal oýun oýnamak üçin gurşawy döretmek ilkinji orunda duran bolsa, indi onuň ornuny okuw hem-de dynç almak şertlerini üpjün etmek tutýar.
Ýetginjekleriň otagynda iş ýerleri üçin iň amatly ýer penjiräniň öňüdir, şonuň üçin gündizine okuwçy stolunyň üstünde Gün şöhlesi has köp düşýär. Okuw üçin zerur zatlaryň we enjamlaryň aňsatlyk bilen ýerleşdirilmegi üçin stol giň bolmaly. Bu ýagdaýda çäklendirilen otagda ýazuw stoluny penjiräniň öňlügine öwrüp bolýar. Şeýle-de has oňaýly bolar ýaly çaganyň ýaşyna görä ulaldylýan stullaryň we partalaryň modeline üns bermelidir.
Çaganyň gözüniň saglygy otagyň yşyklandyrylyşyna baglydyr. Şol sebäpden hem onuň üçin howa şertleri ýa-da öýüň ýerleşişi sebäpli hemişe ýeterlik bolmadyk tebigy yşykdan başga-da, emeli ýagtylygyň birnäçe çeşmesini ulanmak zerurdyr. Şunlukda perimetrlikde ýerleşen ýa-da adaty çyralar, şeýle hem stol çyrasy, bra we beýleki birnäçe kömekçi ýagtylyk çeşmelerini göz öňüne tutmak bolar.
Ýazuw partasynyň ýanynda goşmaça ýagtylyk çeşmesiniň bolmagy hökmandyr. Eger çaga saglakaý bolsa, onda çyrany çepde, eger ol çeplekeý bolsa, onda çyrany sagda ýerleşdirýärler.
Dogry, otagda ýatylýan zolagyň bolmagy hem möhümdir. Eger otagyň giňişligi ýatylýan mebeli ýerleşdirmäge mümkinçilik berýän bolsa, onda otagda ony ýerleşdirmek ýerlikli bolar, eger beýle şertiň ýok ýagdaýynda bolsa süýşürilýän krowat ýa-da diwan-transformer mebelini ulanmak bolýar.
Ene-ata çagasynyň ýanyna dostlarynyň ýa joralarynyň gelip durýanlygyny-da ýatdan çykarmaly däldir. Munuň üçin otagda ýaşlaryň dynç alşy üçin kreslolary nazarda tutmak gerek.
Otagda zatlary ýygnap goýmak üçin ýerleri göz öňüne tutmak örän möhümdir. Munuň üçin şkaflary, asylýan şkaflary we açyk hem-de ýapyk tekjeleri ýerleşdirmek gerek. Otagda gyzlaryň egin-eşiklerini goýmagy üçin giň hem-de ykjam şkaflary ýerleşdirmeli. Eger çaga sport bilen meşgullanýan bolsa, onda otagyň burçunda baýraklar we sylaglar üçin ýer döretmek bolar.
Otagyň ýer-ýerligi babatda bu aýratynlar ýeterlik bolsa gerek, emma onuň stili we bezegi dogrusynda nämeleri bellemek zerur? Bu babatda interýer dizaýnerleri ortaça ak, çal, gara hem-de agaçreňk mebel we reňk sazlaşygyny döretmegi maslahat berýärler. Otagyň interýerini bolsa ýetginjegiň özüni has erkin duýmagy üçin minimal stile laýyklykda ýerine ýetirmek ýerliklidir.
Bu göräýmage sada hem-de otagy boşlaw görkezmegi mümkin, ýöne ýagty we aýdyň otag bezegi ýetginjegiň ýaş aýratynlygy üçin oňaýly çözgütdir. Ýetginjekler otagynda gyzyklanýan zatlarynyň, öz halaýan şahsyýetleri bilen bagly bezegleriň bolmagyny isleýärler.
Umuman, bu ugurda öýleri bezemegiň ýoly kän, şonuň üçin esasy zat çaganyň özüne bu zatlary islegine laýyk guratmak hökmany ýagdaýdyr.
Türkmenistanda beýle täsin hem ýerliki gurşawy döretmäge, olary döwrebap mebeller bilen üpjün etmäge «Aýbölek» mebel kärhanasynyň hünärmenleri giňden ýardam berýär. Kärhana munuň üçin müşderiniň isleglerine kybap gelýän özbaşdak mebel we beýleki öý bezeg önümlerini, dizaýn-taslamalary taýýarlap berýär.
«Aýbölek» kärhanasynyň mebelleri örän inçelik bilen, sünnäläp ýerine ýetirilendir. Bu ýerde hödürlenilýän materiallaryň köpdürlüligi we olaryň müşderiniň isleginden ugur alýandygy her bir adama özüni dizaýner hökmünde duýmaga ýardam edýär.
Aşgabat şäheri, Andalyp köçesi, 80-nji jaý;
Telefon belgileri: 47 01 03, 47 01 04.
Ýewropanyň Ösüş we Täzeleniş Banky (ÝÖTB) we onuň Türkmenistandaky işi.
Ýewropanyň Ösüş we Täzeleniş Banky Türkmenistanda özüniň ýakyn taryhyna seredende, 2018-nji ýyly üçin berk binýadyny emele getirmek üçin aýgytly bolan, wakalara baý ýyllary görýär. Söwdany maliýeleşdirmegiň täze gurallary, täze taslamalary we bilermenler üçin okuwyň giň köpdürliligi arasynda ÝÖTB ýurdyň ösüp barýan hususy pudagynyň ösmegine goşant goşandygy bilen buýsanýar.
ÝÖTB halkara maliýe edarasy bolup, 1992-nji ýyldan bäri Türkmenistan hem onda esaslandyryjy paýdar bolup durýar. Bankyň paýdarlary - bäş kontinentden 69 sany döwlet, şeýle hem Ýewropa Birleşigi (ÝB) we Ýewropanyň Maýagoýum Banky bolup durýar. Bugünki günde ÝÖTB Merkezi Ýewropanyň we Merkezi Aziýanyň 30-dan gowrak döwletlerinde, şeýle-hem Günorta we Gündogar Orta Ýer deňiz zolagynda işläp, bazar ykdysadyýetini ilerletmäge we hususy we telekeçilik başlangyçlaryň höweslendirilmegine işjeň şekilde gönükdirilendir. Türkmenistanda ÝÖTB esasanam gönimel ýa-da gytaklaýyn maliýeleşdirmek (ikinjisi ýerli hyzmatdaş banklary tarapyndan üpjün edilýär) görnüşinde maliýe gurallaryny teklip edýär. Maliýe hyzmatlaryna goşmaça hökmünde, ÝÖTB ýerli kärhanalarynyň ÝB-niň kömegi bilen “Kiçi Telekeçilik üçin Maslahatlar” maksatnamasynyň  üsti bilen halkara hünärmenleri we ýerli maslahatçylary bilen birikdirmek arkaly ösmeklerine ýardam berýär.
Bankyň Türkmenistandaky belli maýagoýum taslamalaryň biri – Mary welaýatyndan et, şöhlat we konditerçilik pudaklarynda iş alyp barýan bir maşgala kärhanasy bolan «Täze Ay» Toparynyň ösüşidir. ÝÖTB-nyň maliýeleşdirmegi we maslahatlary bilen, Topar 2013-nji ýyldan bäri et we şöhlat önümleriniň önümçiligini giňeldip bildi, halal önümleriň öndürilmegini artdyryp bildi, konditerçilik we çörek-bulka önümleri üçin täze enjamlary satyn alyp bildi, halkara ykrar edilen hil sertifikatyny alyp, eksporta başlap bildi. ÝÖTB-nyň “Agrobiznes üçin Maslahat” maksatnamasynyň ýolbaşçysy Wiktoriýa Zinçugyň aýtmagyna görä, ÝÖTB bilen «Täze Ay» toparynyň hyzmatdaşlygy, maliýeleşdirmek we maslahat beriş hyzmatlary bilelikde kärhananyň satyşlaryny iki esse artdyrmaga, has netijeli bolmaga, önümleriniň hiliniň gowulandyrmagyna we netijede bazarda öňdebaryjy derejä ýetmäge nädip ýardam berenliginiň aýdyň mysaly bolup durýar.
Bank tarapyndan Türkmenistanyň hususy pudagyna goldawy, ýerli kärhanalary bilen gönimel maliýeleşdirmek we maslahat beriş taslamalaryna gatnaşmaklyk çäklerinden aşýar. 2015-nji ýylda ÝÖTB, türkmen hususy banky bilen Söwda Ýardam Bermek Meýilnamasy (SÝBM) çäklerinde ilkinji geleşige gol çekip, Türkmenistanda serhet ara söwdany goldady. ÝÖTB dinamiki şekilde ösýän, ýurtda hususy kärhanalara goldaw bermeklige gönükdirilen «Rysgal» bankyna, söwdany maliýeleşdirmek üçin, borçnamalary bolmadyk multiwalýuta mehanizmini üpjün etdi. Söwdany maliýeleşdirmek üçin bolan bu mehanizm daşary ýurtly täjirçilik banklaryna söwdany maliýeleşdirmäge kepillikleri bermek üçin ulanylýar. «Rysgal» bankynyň korporatiw müşderileri üçin bu mehanizm harytlaryň eksport edilmegini we import edilmegini aňsatlaşdyryp, daşary ýurtly harytlary şol ýurdyň içinde paýlanmagyny aňsatlaşdyryp berdi. Kepillikler giden daşary ýurt walýutalarda geleşikleri öz içine alýar.
ÝÖTB prezidenti Suma Çakrabarti 2016-njy ýylda Türkmenistanda iş saparynda boldy we şol saparynda Türkmenistanyň Senagatçylar we Telekeçiler Birleşmesi (TSTB) bilen Özara ylalaşyk barada Memoranduma gol çekdi. Bu memorandum Banka sebitlerden kärhanalary, telekeçileri we aýal-telekeçileri bilen işleşmäge mümkinçilikleri goşdy. Memoranduma gol çekilenden soň bir ýylyň dowamynda ÝÖTB TSTB bilen bilelikde, Mary we Lebap welaýatlarynda telekeçiler üçin biznes-klinikalarynyň, şeýle-hem TSTB-niň Aýal-telekeçiler Kluby bilen bilelikde geçirilen okuw çäreleriň çäklerinde hyzmatdaşlyk etdi. Hyzmatdaşlygyň mundan beýläk hem ösdürilmegi üçin, ÝÖTB 2018-nji ýylyň çärelerini aýal-telekeçiler üçin Aşgabat şäherinde dört günlik okuwy bilen başlady we 2018-nji ýyla meýilleşdirilen başga çäreleriniň arasynda ÝÖTB dört welaýatda telekeçiler üçin seminarlary gurnamaklygy meýilleşdirýär.
ÝÖTB geçen ýyl hem ýurtda eksportyň ösmegine goldaw berdi. 2017-nji ýylyň ýatda galan wakalarynyň hatarynda eksporty ösdürmek boýunça iki sany çäre bar: Türkmenistanyň Senagatçylar we Telekeçiler Birleşmesiniň hyzmatdaşlygy bilen we Ýewropa Birleşiginiň maliýe goldawy bilen gurnalan, 20 sany ýerli maslahatçy üçin «Eksporty ösdürmäge ýardam bermegiň serişdeleri we usullary» atly üç günlik seminary we 27 sany ýerli öndürijileri üçin ýarym günlik okuwy geçirildi. Bu ÝÖTB-niň Türkmenistana özüniň eksporty ösdürmek boýunça okuw kurslaryny eltendiginiň ilkinji sapary boldy. Türkmenistanyň kiçi we orta kärhanalaryna gönükdirilen ugury boýunça eksport maslahat bermekde halkara öňdebaryjy bilermeni işe çekmek arkaly ÝÖTB, eksporty ösdürmäge ýardam bermek we import edilýän härytlaryň ornuny doldurmak barada Türkmenistanyň häzirki döwlet meýilnamalarynyň üstüni doldy. Ýerli maslahatçylar dürli sebitlerden 2017-nji ýylyň iýun aýynyň 27-29 aralygynda Aşgabatda geçirilen seminaryň dowamynda türkmen öndürijileriniň halkara bazarlaryna nädip çykmakdygyny hem taýýarlamalydygyny öwrendiler. 30-njy iýunda öndürijiler üçin geçirilen okuw çäresiniň içinde, halkara bilermeni geçen üç güniň esasy nokatlaryny belledi we hazar duzynyň eksport edilmegi, Türkmenistanyň deňi-taýy bolmadyk otlarynyň we nepis halylarynyň eksport edilmegi barada pikirlerini paýlaşdy. Eksporty ösdürmek boýunça çäreleriniň üstünliklerine we ýerli öndürijileriň arasynda mowzuga bolan höwesiň artýandygyna syn edip, ÝÖTB 2018-nji ýylda Eksport strategiýasyny işläp taýýarlamak boýunça has kämilleşdirilen okuwy geçirmegi meýilleşdirýär we welaýatlardaky türkmen öndürijilerine täze taýýarlanan maslahatçylary tanyşdyrmaga umyt edýär.
Ýokarda beýan edilenlere goşmaça hökmünde, ÝÖTB ykdysadyýetiň aýratyn pudaklarynda kärhanalaryň işlerine goldaw berýär. Geçen iki ýylyň dowamynda ÝÖTB halkara hünärmenlere şu pudaklarda iş alyp barýan öndürijileri üçin seminarlary we çäreleri geçirdi: çalt ýerlenýän sarp ediş harytlary, mebel önümçiligi, konditer önümleriniň önümçiligi. Çagyrylan halkara hünärmenler kada bolşy ýaly ýany bilen, pudakda dolandyryş babatynda 15 ýyldan gowrak tejribelerini getirýärler we, kärhanalara ygtybarly ösüş strategiýasyny işläp taýýarlamaga we halkara derejede bäsleşmäge başlamaklaryna ýardam berip bilýärler. Has şahsy binýatda türkmen kärhanalary, ÝÖTB-nyň goldawy bilen 18 aýlyk maslahat beriş taslamalarynda pudakda hünärmenler topary bilen hyzmatdaşlyk edip bilerler. Halkara hünärmenleriň maslahatlaryndan peýdalanýan ýerli kompaniýalaryň arasynda, Türkmenistanyň Lebap welaýatynda öňde baryjy piwo öndürijileriň biri bolan «Abraýly Kesp» («Ýager» söwda belgisi astynda işleýän) kärhanasy ýer alýar. ÝÖTB kompaniýany piwo gaýnatmak boýunça tejribeli çeh bilermeni bilen duşyrandan soň, bu çeh bilermen «Abraýly Kesp» kärhanasyna özüniň barlaghanasyny taslamalaşdyryp enjamlaşdyrmaga, piwo gaýnatma prosesini iň oňat Ýewropa tejribelerine laýyklykda gowulandyrmaga we täze önümi işläp taýýarlamaga ýardam berdi, we şeýlelikde kompaniýa, sebitde «Ýager» önümine bolan talapdan yzda galmazlyk üçin günlik önümçilik kuwwatyny ýokarlandyrdy. ÝÖTB-den maýagoýum we maslahat çekilmegiň netijesinde, «Abraýly Kesp» kärhanasy häzirki wagtda Aşgabat bazaryna girmegi boýunça ýene-de şol halkara hünärmeni bilen ikinji maslahat beriş taslamasyna gatnaşýar.
Ýewropanyň Ösüş we Täzeleniş Bankynyň Türkmenistandaky wekilliginiň başlygy Engin Göksu şeýle diýdi: «Maliýe we maslahat beriş hyzmatlaryny bermek arkaly telekeçiligiň ösmegine ýardam bermek üçin, ÝÖTB türkmen hususy sektory bilen işjeň şekilde işlemegi dowam eder».
Ýewropanyň öňdebaryjy ligalaryna gysgaça syn.
Italiýadyr Ispaniýada hem çempionatyň täze möwsüme badalga almagyndan soň, yklymyň öňdebaryjy çempionatlaryndan başlamadygy galmady. Ýewropanyň öňdebaryjy çempionatlarynda geçen tapgyrda 0-0 hem-de 1-1 hasabynda deňlikde gutaran duşuşyklaryň köplügi aýratyn ünsi çekdi. Angliýada 3, Ispaniýada 4, Fransiýadyr Russiýada-da 1 oýunda hasap açylmady. Şol sanda Angliýada 3, Germaniýada 4, Russiýada 2 duşuşyk 1-1 hasabynda deňlikde tamamlandy. Italiýada ýurduň belli klublary ýeňliş bilen çempionata başlady. Ispaniýada “Real” 3 utuksyz başlan bolsa, “Barselona” Super kubokda utulan garşydaşy “Atletik Bilbaony” 1-0 hasabynda ýeňdi. Angliýada “Çelsi” ahyry 3 utuk gazanmagy başardy. Soňky çempionlar – Portugaliýada “Benfika”, Türkiýede “Galatasaraý”, Italiýada “Ýuwentus” garaşylmadyk ýagdaýda garşydaşlaryndan asgyn geldi. “Bundesligada” “Borussia Dortmundyň” şemaly belentden öwüsýär. Belgiýada bolsa garaşylmadyk ýagdaýda “Ostende” topary 5-nji tapgyrda-da ýeňilmän 13 utuk bilen sanawda 1-nji orunda barýar. Gollandiýada “Aýaks” taryhynda 3-nji gezek ilkinji 3 tapgyrda gol geçirtmezden ýeňiş gazanmagy başardy (1967/68, 1995/96, 2015/16 möwsümleri). Indi bolsa, Ýewropanyň öňdebaryjy çempionatlarynyň soňky tapgyrlarynda oýnalan duşuşyklaryň käbirine gysgaça ser salalyň.
“PREMIER LEAGUE” (Angliýa). Ilkinji 2 tapgyrda ýitirilen 5 utuk üçin hemişekileri ýaly başga-başga zatlary ýa-da adamlary günäkärleýän Žoze Mourinio bu gylygyny ýeňiş gazananyndan soň hem dowam etdirdi. Täze transfer Pedronyň işjeň gatnaşmagynda ( 1 gol, 1 asist) kynlyk bilenem bolsa, 3 utuk bilen tanyşan “Çelsiniň” tälimçisi toparyň kapitany Jon Terriniň gyzyl petek almagy barada şeýle diýdi: “Men indiden soň, 10 oýunçy bilen 11 oýunçynyň garşysyna nädip göreşmeli diýip türgenleşik geçirmekçi”. Garaz, möwsümiň 3-nji tapgyrynda 2 oýunçysy gyzyl petek alan “Özboluşly” (Special One) tälimçi ýeňse-de, ýeňilse-de üýtgeşik beýanatlar bilen hemişe ünsden düşenok. Aslynda, “Çelsi” bu oýunda-da eger Morrison penaltini salan bolsa, 3 utuk almazlygy gaty ähtimaldy. “Man. Ýunaýted” 1-2-nji tapgyrlarda gazanylan 1-0-ly ýeňişleri 3-nji tapgyrda soňlandy. Entek, näme-de bolsa bir zady doly ýetmeýän klub öz meýdançasynda “Nýukasly” bilen 1 utugy paýlaşdy. Edil şonuň ýaly “Liwerpul” hem kynlyk bilen gazanylan 1-0-ly ýeňişlerinden soň, “Arsenal” bilen 0-0 hasabynda deňme-deň oýnady. “Türkmenistan sporty” teleýaýlymynda göni ýaýlymda görkezilen bu oýunda “Arsenala” 1-nji tapgyrda şowsuzlyk getiren Petr Çeh örän erjel çykyş etdi. Tapgyryň iň golly oýny “West Ham” bilen “Bornmut” toparlarynyň arasynda boldy. Ýer eýeleriniň 3 goluna garşylyk, liganyň täze wekili 4 pökgi bilen jogap berdi. Duşuşykda Kallum Wilson het-trik edip, toparynyň ýeňiş gazanmagynda uly rol oýnady. Wise-çempion “Mançester Siti” ýeňlişsiz ýörişini dowam etdirýär. Olar bassyr 3-nji oýnunda torlaryna gol goýbermedi.
“LA LIGA” (ISPANIÝA). Geçen hepdäniň başynda Ispaniýanyň Super kubogyny “Atletige” aldyryp, 2009-njy ýyldan soň, 2015-nji ýyly-da 6 kubok bilen tamamlamagy arzuw edinen “Barselonanyň” bu hyýaly paşmady. Munuň azda-kände ahmyry bilen “Atletik Bilbaonyň” garşysyna meýdança çykan “katalonlar” minimal hasap bilen ýeňiş gazandy. Messiniň penalti gaçyran oýnunyň ýeke-täk goluny 54-nji minutda Luis Suares öz adyna ýazdyrdy. Bu ýeňşiň ähmiýeti “Real Madridiň” myhmançylykda 2 utuk ýitirmeginden soň, has-da artdy. Gihonda “Sporting” bilen duşuşan “Real” esasy düzümde ýyldyzlaryny-da oýnadan hem bolsa, olara hasaby açmak başartmady. “La Ligada” 5 duşuşyk deňlikde gutaryp, şolaryň biri-de “Malaga” bilen “Sewilýanyň” arasyndaky möwsümiň açylyş oýnudyr.
“SERIE A” (ITALIÝA). Soňky 4 ýylyň çempiony “Ýuwentus” Italiýanyň çempionatynyň taryhynda möwsümiň ilkinji oýnunda öz meýdançasynda 1-nji sapar utuldy. “Udinezeden” 1-0 hasabynda asgyn gelen “Goja sinýora” 47 oýundan soň, “Ýuwentus” stadionynda ýeňlişe sezewar boldy. Topar iň soňky sapar 2013-nji ýylyň ýanwarynda öz meýdançasynda ýeňlipdi. “Serie A”-da diňe bir “Ýuwentus” däl, eýsem täze ýyldyzlar bilen hataryny bezän “Milan” hem myhmançylykda “Fiorentinadan” 2–0 hasabynda asgyn geldi. Merkezi goragda iki ýaş oýunça ynam bildiren Mihailowiç duşuşykdan soň, ýarymgoragçylaryň oýnundan närazydygyny aýtdy. Ýöne “Milanyň” geçirden 2 golunyň-da esasy sebäpkärleri Eli bilen Romanýoli bolup, olaryň 1-njisi gyzyl petek alyp, meýdançadan kowlan bolsa, beýlekisi-de penaltiniň bolmagyna sebäp boldy. “Napoli” hem 3-nji minutda Marek Hamşigiň goly bilen öňe saýlanandygyna garamazdan, “Sasuoladan” 2-1 hasabynda utuldy. “Sampdoria” liganyň täze wekili we ilkinji sapar ýokary ligada çykyş edýän “Karpini” 5-2 hasabynda ýeňdi. Bu “Karpi” üçin özboluşly “hoşgeldiň sýurprizi” boldy. Duşuşykda Eder bilen Murieliň hersi 2 gezekden tapawutlandy. “Inter” welin täze transfer Ýowetiçiň 90+3-nji minutdaky goly bilen ýeňşini baýram etdi. Paýtagtyň wekilleri – “Roma” “Weronada” deňme-deň oýnan bolsa, “Lasio” “Bolonýany” 2-1 hasabynda ýeňlişe sezewar etdi.
“BUNDESLIGA” (GERMANIÝA). Geçen möwsümi şowsuz tamamlan Dortmundyň “Borussiasy” täze möwsüme alaw ýaly başlady. 1-nji tapgyrda atdaş toparyny 4-0 hasabynda ýeňen “Borussia” bu gezek şeýle hasap bilen liganyň täze kluby “Ingolştady” utmagy başardy. Ginter, Roýs, Kagawa we Obemeýang dortmundlylaryň gollaryny derwezä girizdi. Çempion “Bawariýa” myhmançylykda Hoffenhaým bilen duşuşdy. Eýýäm 1-nji minutda ýer eýeleri Wolland bilen hasaby açdy. 41-nji minutda Müller hasaby deňledi. 90-njy minutda-da Lewandowski “Bawariýa” ýeňiş getiren goly tora saldy. Bawariýanyň indiki tapgyrdaky garşydaşy Lewerkuzeniň “Baýeri” Hakan Çalhanoglunyň owadan jerime urgusy bilen “Hannoweri” ýeňen bolsa, “Şalkedir” “Wolfsburg” bu tapgyrda öz garşydaşlary bilen deňme-deň oýnady.
“LIGUE 1” (FRANSIÝA). Soňky 3 ýylyň çempiony PSŽ myhmançylykda “Monpeli” toparyny Matuidiniň ýeke-täk goly bilen utdy. 1-2-nji tapgyrda utulan we tälimçisi Bielsa bilen ýoluny aýyran “Marsel” kluby “Trua” toparynyň torundan jogapsyz 6 pökgi girizdi.
“PREMÝER LIGA” (RUSSIÝA). Russiýanyň ýokary ligasynda ildeşimiz Gurban Berdiýewiň tälim berýän “Rostowy” şu möwsümde ilkinji sapar ýeňlişe sezewar boldy. Olar myhmançylykda 2-1 hasabynda Moskwanyň SSKA-syndan asgyn geldi. 10-njy minutda Serdar Azmun bilen öňe geçen myhmanlaryň torundan ýeňiş toplaryny 66-njy minutda Ahmet Musa, 88-nji minutda-da Alan Dzagoýew saldy. Häzirki çempion “Zenit” myhmançylykda “Rubini” 3-1 hasaby bilen ýeňdi. Gazanylan ýeňiş şu gün 63 ýaşyny dolduran Gurban Berdiýew üçin özboluşly sowgat bolup bilerdi.
“SÜPER LIG” (TÜRKIÝE). Geçen möwsümde 3 kubok gazanan “Galatasaraý” öz meýdançasynda liganyň täze kluby “Osmanlyspordan” 2-1 hasabynda ýeňildi. Bu Hamza Hamzaoglunyň “Galatasaraý” bilen öz meýdançasyndaky ilkinji ýeňlişi diýlip hasaba alyndy. Şol sanda Stambulyň beýleki 2 kluby-da bu tapgyrda ýeňiş gazanyp bilmedi. Şenol Güneşiň tälimçligindäki “Beşiktaş” onuň ozalky klubundan Stambulda asgyn geldi. Kuarežmanyň gol geçirip gyzyl petek alan oýnunda myhmanlaryň adyndan Erdogan bilen Erkan Zengin tapawutlandy. Şenol Güneş “Trabzonsporyň” garşysyna oýnan 12-nji oýnunda 11-nji sapar ýeňildi. “Fenerbahçe” hem myhmançylykda “Çaýkur Rizespor” bilen 1 utugy paýlaşdy.
Ýiti respirator wirusly ýokanç keselleriniň öňüni almak boýunça BSGG-niň maslahatlary.
Dünýädäki epidemiologik ýagdaýy na­za­ra alyp, howp­ly ýo­kanç ke­se­lleriň ýur­du­my­zyň çä­gi­ne ara­laş­ma­gy­nyň öňü­ni al­mak boýun­ça top­lum­la­ýyn iş­ler ama­la aşy­ryl­ýar. Köp­çü­lik­le­ýin ha­bar be­riş seriş­de­le­rin­de möw­süm­le­ýin ýi­ti res­pi­ra­tor ýo­kanç ke­sel­le­riň öňü­ni al­mak, aras­sa­çy­lyk ter­tip-düz­güni ba­ra­da giň ge­rim­li dü­şün­di­riş iş­le­ri al­nyp ba­ryl­ýar, mas­la­hat­lar çap edil­ýär, ilat ara­syn­da ýo­kanç ke­sel­le­riň öňü­ni alyş iş­le­ri ba­rada yzy­gi­der­li wa­gyz-ne­si­hat iş­le­ri alnyp ba­ryl­ýar. Maş­ga­la luk­manla­ry ta­ra­pyn­dan ila­tyň ara­syn­da ýi­ti res­pi­ra­tor ke­sel­le­ri­ne gar­şy san­jym iş­le­ri ge­çi­ril­ýär, ça­ga­lar ba­gy­na gat­na­ýan ça­ga­la­ryň we ola­ryň ene-ata­la­ry­nyň, ta­lyp­la­ryň hem-de mek­dep okuw­çy­la­ry­nyň ara­syn­da ýo­kanç ke­sel­le­riň öňü­ni al­mak bo­ýun­ça ge­çi­ril­ýän wa­gyzne­si­hat iş­le­ri has-da güýç­len­di­ril­di we berk gö­zeg­çi­li­ge alyn­dy. Sag­ly­gy go­ra­ýyş eda­ra­la­ryn­da ýo­kanç ke­sel­ler ba­ra­da ama­lyokuw mas­la­hat­la­ry gu­ral­ýar. Baş der­man­ha­na bir­le­şi­gi we «Lukman­çy­lyk en­jam­la­ry» önüm­çi­lik bir­le­şi­gi ta­ra­pyn­dan äh­li ze­rur bo­lan der­man­lar we sag­lyk maksat­ly en­jam­lar bi­len üp­jün et­mek iş­le­ri do­ly ama­la aşy­ryl­dy. Türk­me­nis­ta­nyň Sag­ly­gy go­raýyş we der­man se­na­ga­ty mi­nistrli­gi ra­ýat­la­ry­my­za döw­le­ti­mi­ziň için­dä­ki sa­ni­ta­ri­ýa epi­de­mio­lo­gi­k aba­dan­çy­ly­gy go­ra­mak we berkit­mek hem-de ra­ýat­la­ry­my­zyň, sag­ly­gy­ny go­ra­mak mak­sa­dy bilen, howp­ly möw­süm so­wul­ýança, ýur­du­my­zyň çä­gin­den çy­kyp, da­şa­ry ýurt­la­ra bel­li bir iş sa­paryna we sy­ýa­ha­ta git­mek­den sak­lan­ma­gy mas­la­hat ber­ýär.
1. Azyk önüm­le­ri­niň howp­suzly­gy­nyň düz­gün­le­ri­ni ber­jaý ediň. Çig we taý­ýar iý­mit üçin aý­ra­tyn ke­si­ji tag­ta­la­ry we py­çak­la­ry ulanyň!
2. Eti we ýu­murt­gany do­ly taýýar bol­ýan­ça, go­wy edip bi­şi­riň!
3. Çig eti dog­ra­ma­gyň we taýýar iý­mit bi­len iş­le­ýän wag­ty­ňy­zyň ara­syn­da el­le­ri­ňi­zi ýu­wup du­ruň!
4. Daş-tö­we­rek­dä­ki adam­la­ry ýo­kanç­dan go­raň. Eger üs­gür­ýän bol­sa­ňyz ýa-da gyz­gy­ny­ňyz ýoka­ry bol­sa, adam­lar bi­len gat­naşyk­dan ga­ça du­ruň. Jem­gy­ýet­çilik ýer­le­rin­de ýe­re tüý­kür­mäň!
5. Gyz­gy­ny­ňyz ýo­kar­lan­sa, üsgür­se­ňiz we dem al­şy­ňyz kyn­laşsa, müm­kin bol­du­gy­ça wagt ýi­tirmän, luk­man­çy­lyk kö­me­gi üçin ýüz tu­tuň!
6. Eger siz nä­sag­la­man­ka­ňyz haý­sy­dyr bir ýurt­la­ra gi­dip-ge­len bol­sa­ňyz, bu ba­ra­da luk­ma­na aý­dyň!
7. El­le­ri­ňi­zi ýu­wuň. El­ler ga­ty ha­pa bo­lan ýag­da­ýyn­da, ola­ry sa­byn bi­len akar su­wuň aşa­gynda ýu­wuň!
8. El­le­ri­ňiz o di­ýen ha­pa bolma­dyk ýag­da­ýyn­da bol­sa-da, olar­da gö­ze gö­rün­me­ýän ke­sel dö­re­di­ji­ler köp muk­dar­da bolma­gy müm­kin, şol se­bäp­li dür­li zy­ýan­syz­lan­dy­ryş er­gin­le­ri bi­len tä­miz­läň ýa-da sa­byn­lap, suw bilen ýu­wuň!
9. As­gy­ra­ny­ňyz­da we üs­gü­reni­ňiz­de ag­zy­ňy­zy we bur­nu­ňy­zy tir­se­gi­ňi­zi epip ýa-da des­mal bilen ýa­pyň. Des­ma­ly şol ba­da taşlaň we el­le­ri­ňi­zi ýu­wuň!
10. Gyz­gy­ny ýo­ka­ry ýa-da üs­gür­ýän adam­lar bi­len ýa­kyn gal­ta­şyk­da bol­mak­dan sak­lanyň!
11. Ýa­ba­ny ýa-da oba ho­jalyk haý­wan­la­ry bi­len go­ral­ma­dyk gal­ta­şyk­lar­dan sak­la­nyň!
Ýoga – endamyňy owadan we agramyňy kadaly saklar.
Aglaba adamlaryň ýoga hakyndaky düşünjesi: Ýoga – esasan garry adamlara ýa-da göwrelilere niýetlenen ýönekeý fiziki maşk diýip pikir edýärler. Ýöne bu düşünje düýbünden ýalňyşdyr. Ýoga-gimnastikasy saglygyň sakasydyr. Muny geçirilen barlaglar aýdyňlygy bilen subut edendir. Mysal üçin ýoga iň bärkisi - horlanmak üçin iň gowy usullaryň biridir.
Soňky döwür ýoga hereket edýän fitnes-klublaryň programmalaryna giňden goşulýar. Lukmanlar bolsa ýaşyna, fiziki taýýarlygyna garamazdan islendik adama ýoga bilen meşgullanmagy maslahat berýär.
Näme üçun?
Sebäbi Ýoga – bu diňe bir fiziki maşklaryň toplumyny özünde jemlemän, eýsem-de adamyň bedenini we ruhuny ýokary derejede taplamagyň ylmyny özünde jemleýär.
Ýoga saglyga nähili peýda berýär?
Iň bärkisi Ýoganyň iň ýönekeý hereketleri hem (olar dogry ýerine ýetirilende) saglygymyza güýçli bejergi effektini berýär. Saglygymyza barýan ýolda Ýoganyň orny örän uludyr – Ýoga diňe bir bedenimiziň owadanlygyny saklamaga ýardam etmän, uzak günki işden ýadawlygymyzy “el bilen aýran” ýaly edip, durmuşymyza rahatlyk aralaşdyrýar.
Sterssiň bedene berýän howpuny azaltmaga Ýoganyň ýardamy uludyr. Ýogadaky edilýän hereketler kortizolyň azalmagyna ýardam edýär, bu bolsa bedenimiziň rahatlanmagyna getirýär. Kortizol – bu gormon, sterssiň reaksiýasyny ulaldýan uglewodlaryň çalşygyny ýygjamlaşdyrýar. Kortizolyň azalmagy bedenimiziň aktiwliliginiň artdyrýar.
Ýoga bilen gündelik meşgullanylan ýagdaýynda bedendäki agyryny azaldýar. Öň bar bolan keselleri zerarly ejir çekýänlerde Ýoga bilen gündelik meşgullanýanlarynyň arasynda agyrylarynyň ep-esli derejede azalandygy geçirilen barlaglar görkezýär.
Toplumlaýyn-Ýogada dem alyş gimnastikasy hem bolup, onuň dowamynda dem alyş ulgamy kadaly ýagdaýa gelýär. Bu hereketleriň netijesinde öýkende kislorod ýeterlik derejede saklanýar. Şeýlelikde dem alyş ulgamynyň kadalaşmagy bedeniň beýleki agzalarynyň işini kadalaşdyrýar, bu bolsa stressiň öňüni wagtynda almaga mümkinçilik berýär.
Ýoga bilen meşgullanyp ugrasaňyz siz hökmany suratda bedeniňiziň maýyşgak bolup ugrandygyny duýarsyňyz. Ýoga damaryň, myşssanyň sagdynlygyny üpjün edýär. Ýoga türgenleşigi wagtyhereketi kadaly ýagdaýa getirýär, bu ýagdaý bedenimiziň  hemme ýerine ýeňillik getirýär.
Ýogada bedenimizdäki myşssalarymyzyň hemmesi herekete girýär. Bu ýagdaýda süňke golaý myşssalar hem işjeň ýagdaýda bolup, güýjümize güýç goşýar.
Ýoga bilen meşgullanynanda bedenimizdäki kortizolyň mukdarynyň azalmagy agramymyzyň ýeňlemegine getirýär. Ýoga bilen gündelik meşgullanylanda siz bedeniňize zeper ýetirmezden günüňizi sanap horlanarsyňyz. Şunlukda, Ýoganyň bu ýagdaýdaky peýdasy hem göz-görteledir.
Ýoganyň damarlaryň berkemeginde peýdasy örän uludyr. Heretekleriň netijesinde gan aýlanyşymyz kadalaşyp, beýnä gan urmasynyň howpuny azaldýar.
Ýoga bedenimiziň iň işjeň agzasy bolan ýüregiň işini hem kadada saklaýar. Ýoga hereketleri ýüregiň gany köp mukdarda işlemegine getirýär. Bu bolsa kislorodyň artmagyna getirip, bedeniň hemme öýjüginiň işini aktiwleşdirýär.
Ýoga sapaklaryny professional derejede nirede almaly?
Professional tälimçiniň geçirýän Ýoga sapaklaryna gündelik gatnalynan ýagdaýynda hökmany suratda oňyn netije berer. Bagtyýarlyk sport toplumynda Hindistandan gelen tälimçileriň geçirýän türgenleşikleri siziň islendigiňiziň durmuşyňyzy ýagtylykdan doldurar hem-de ýagty pursatlary peşgeş berer.
Ýokary liga — 2017: 19-njy tapgyryň hasaplamalary.
Ýene iki wekil: Şu tapgyrdan soň, möwsümde tapawutlanan futbolçylaryň sany 74-e çykdy.
7 gol: Tapgyrda derwezelere 7 pökgi geçirildi, bu bolsa her duşuşyga 2,3 goldan ýetýär.
74 futbolçy, 195 gol: Şu tapgyrdan soň, möwsümde derwezelere 195 pökgi geçirildi, bu bolsa her tapgyra ortaça 10,26 goldan, her futbolça ortaça 2,63 goldan ýetýär.
Öňdebaryjylardan ses-seda ýok: Tapgyrda bombardirlik ýaryşynyň ilkinji 6 ornunda barýan futbolçylaryň birem tapawutlanmady. Bolup biljek ýagdaý, çünki iň köp pökgi geçiren 6-lygyň 3-si «Altyn asyr» bilen «Balkanda» çykyş edýär. Bu toparlar bolsa tapgyrda duşuşyk geçirmedi.
«Ýa almaly, ýa...»: Tapgyrdaky duşuşyklaryň birem deňme-deňlik bilen tamamlanmady.
Myhmançylykda 10 gol: Şu tapgyrdan soň, «Merw» bilen «Şagadam» möwsümde myhmançylykda 10 gol geçiren dördünji hem bäşinji toparlar boldy.
Görnüşe görä deňlik: Şeýle seredäýmäge, tapgyrdaky dört duşuşygyň ikisi ýer eýeleriniň, ikisi myhmanlaryň ýeňşi bilen tamamlandy. Ýöne takyk geçirilen duşuşyklardan hasap ýöretsek: 1:2 — myhmanlaryň peýdasyna.
Ine-de 40: Şu ýeňişden soň, «Ahal» möwsümde 40 utuk toplap bilen ilkinji topar boldy.
5-nji awgust. Mary. «Energetik» stadiony. 1000 tomaşaçy.
Gollar: Döwlet Baýramow 58 – Begenç Annagurbanow 4, Serdaraly Ataýew 44.
Baýramow möwsüme 19-njy tapgyrda girişdi: Mundan birnäçe ýyl ozalam her möwsümi azyndan 6-7 gol bilen tamamlan Döwlet Baýramow bu ýyl ilkinji gezek 19-njy tapgyrda gol geçirdi.
44-nji minutda 45-nji gol: Ýokary ligadaky gollarynyň sanyny 2012-nji ýyldan bäri 45-e çykaran Serdaraly Ataýew bu sanawyň ilkinji 10-lugyna girdi.
Tapgyryň dowamy gelmedi: Ýokary ligada 5 tapgyrlyk dublly, het-trikli oýunlar dowam edýärdi. Bu gezek 7 gola 7 futbolçy adyny ýazdyrdy. Diýmek, tapgyr tamamlandy.
5-nji awgust. Aşgabat. TDY we DI-niň futbol meýdany. 100 tomaşaçy.
Gollar: Annaberdi Çaryýew 75 – Perman Hallyýew 68, Rustam Mätryzaýew 77.
6-njylyga 1 ädim: Ýaryş tertibindäki goňşusyny ýeňen «Merw» indi utuk babatynda hem ondan öňde. Indiki tapgyrda «Aşgabat» dynç alar. Eger «Merw» öz meýdanynda «Köpetdagy» ýeňip bilse, onda topar 6-njy orna çykar.
20-nji gol: Annaberdi Çaryýew 2012-nji ýyldan bäri Ýokary ligadaky 20-nji goluny geçirdi.
Ýoly 19-njy tapgyrda tapdy: Mundan birnäçe möwsüm öň «Aşgabadyň» esasy gol ýaraglarynyň biri bolan Annaberdi Çaryýew bu ýyl derwezä barýan ýoly diňe 19-njy tapgyrda gördi.
«Balkan» — ikinji orunda: Bu «mugt» ýeňiş ýaryş tertibindäki orunlar babatynda hem «Balkanyň» haýryna boldy. «Altyn asyryň» dynç alan tapgyrynda utugyny 34-e çykaran «nebitçiler» ýaryş tertibinde ikinji orna geçdiler.
Ýokary liga — 2017: 21-nji tapgyryň hasaplamalary.
Deňliksiz deňlik: Hiç bir duşuşygy deňme-deň hasapda tamamlanmadyk tapgyrda başga bir deňlik göze ilýär. Ol hem dört duşuşygyň ikisiniň ýer eýeleriniň, ikisiniň myhmanlaryň ýeňşi bilen tamamlanmagydyr.
Diňe Şamyradow: Möwsümde tapawutlanan futbolçylaryň sanawyna bu tapgyrda diňe Berdi Şamyradow goşuldy we sanaw 78-e çykdy.
9 gol: Tapgyrda derwezelere jemi 9 gol girdi. Bu gollar 7 futbolça degişlidir. Şeýlelikde, her duşuşykda ortaça 2,25 gol, her futbolçy ortaça 1,28 gol geçirdi. Täsin tarapy, 21-nji tapgyr şu möwsümde 9 gol bilen tamamlanan ilkinji tapgyrdyr.
78 futbolçy 216 gol: Şu tapgyrdan soň, möwsümde geçirilen gollaryň sany 216-a çykdy. Bu bolsa her tapgyra ortaça 10,28 goldan (-0,07), her futbolça 2,76 goldan (+0,08) düşýär.
«Ahal» — «Turan» — 3:0.
3:0, Wahyt Orazsähedow 70’.
Jemi: 10:0.
Orazsähedow ikinji orunda: Tapgyrdaky het-trikden soň, möwsümde geçiren gollarynyň sanyny 12-ä çykaran Wahyt Orazsähedow bombardirlik ýaryşynda «Şagadamdan» Amir Gurbany bilen birlikde ikinji orna çykdy.
Ýene bir «10-lukçy»: Şeýlelikde, Wahyt Orazsähedow möwsümde 10 goldan kän tapawutlanan dördünji futbolçy boldy.
40 gol geçiren ilkinji topar: Şeýlelikde, «Ahal» şu duşuşykdan soň, möwsümdäki gollarynyň sanyny 41-e çykardy. Röwşen Meredowyň şägirtleri şu möwsümde 40 goldan geçen ilkinji topardyr.
Wahyt «Ahalyň» bombardiri bolmaga ýakyn: Şu duşuşykdan soňra «Ahalyň» düzüminde geçiren gollaryny 23-e çykaran Wahyt Orazsähedow toparyň düzüminde 2013-nji ýyldan bäri iň kän gol geçiren ikinji futbolçy boldy. Bu sanawyň başynda 27 golly Didar Hajyýew bar. Diýmek ýene 4 goldan...
Häzirlikçe ýeke-täk: Wahyt Orazsähedow şu möwsümde iki duşuşykda het-trik edip bilen ýeke-täk futbolçydyr. Täsin tarapy şol duşuşyklaryň ikisinde hem «Ahal» 3:0 hasaby bilen ýeňiş gazandy.
Duýdurman bilmedik: Bu utulyş «Turanyň» Ýokary ligadaky tegelek 400-nji utulyşydyr.
Bir topara dört gol: Wahyt Orazsähedow şu ýylky «Ahal» — «Turan» duşuşyklarynda jemi 4 gezek tapawutlandy.
«Energetik» — «Altyn asyr» — 0:2.
0:2, Myrat Ýagşyýew 72’ (11 m.j.u).
Jemi: 1:7.
15-nji golda jerime: Möwsümde 15 gezek tapawutlanan Myrat Ýagşyýew gollarynyň hasabyna ilkinji penaltysynam goşdy. Onuň mundan öňki gollarynyň ählisi oýun pursatlaryndady.
422-224: Biri-biriniň başaşagy bolan bu sanlar «Altyn asyryň» Ýokary ligada garşydaş derwezelere geçiren gollarynyň we öz derwezesine geçirden gollarynyň sany. Owadanlygy üçin paýlaşdyk.
Üç duşuşykda-da: Myrat Ýagşyýew şu ýylky «Energetik» — «Altyn asyr» duşuşyklarynyň üçüsinde-de tapawutlandy.
Gurbany ýene bombardirlige dalaşgär: Soňky goluny 14-nji tapgyrda «Aşgabada» geçiren Amir Gurbany 7 tapgyrdan soňky dubly bilen gollarynyň sanyny 12-ä çykaryp, ýene-de bombardirlik ýaryşynyň öňdäki üçlügine goşuldy.
«Şagadam» üçünji orunda: Bu ýeňişden soň, utugyny 36-ä çykaran «Şagadam» ýaryş tertibinde üçünji orna çykdy. Ýöne häzirlikçe dördünji orna düşen «Balkanyň» bir oýnunuň azdygyny, umuman-a, şu tapgyrda dynç alandygyny ýatdan çykarmaly däl.
Geçen ýylkydan dört esse köp: Amir Gurbanynyň bary-ýogy 21 tapgyrda geçen ýylky geçiren gollaryndan dört esse köp tapawutlanandygyndan habaryňyz barmy? Geçen ýyl ol «aragatnaşykçylaryň» düzüminde bary-ýogy üç gezek tapawutlandy.
Iki ýarym möwsümden soň täze toparda: Muny ýöne transfer habary diýip kabul edeliň: 2,5 ýyl «Altyn asyrda» çykyş eden 24 ýaşly hüjümçi Süleýman Muhadow şu duşuşykda ilkinji gezek «Şagadamyň» düzüminde oýnady. Ol täze toparynda 10-lyk belgide çykyş edýär.
«Merwe» «het-trik»: Amir Gurbany şu möwsümdäki «Şagadam» — «Merw» duşuşyklarynda jemi 3 gezek tapawutlandy.
«Köpetdag» — «Aşgabat» — 0:2.
0:2, Berdi Şamyradow 72’.
Jemi: 3:3.
«Energetik» ýene utulsa: «Aşgabat» bäşinji orna geçip biler. Amangylyç Koçumowyň şägirtleri üçünji aýlawda üç duşuşykda-da ýeňlen «Energetik» bilen arany bir utuga çenli ýygyrdylar.
Duşuşygy Şamyradowlar alyp çykdy: Aýratyn düşündiriş berip oturmagyň hajaty ýok, diňe tapawutlanan futbolçylaryň familiýasyna üns bermek ýeterlik.
Ýeke-ýekeden: Şu ýylky «Köpetdag» — «Aşgabat» duşuşyklarynda bir gezekden artyk tapawutlanan futbolçy ýok.
Ýokary liga — 2017: 23-nji tapgyryň hasaplamalary.
Orunlar üýtgemedi: Tapgyrdan soň toparlaryň ählisi öz eýeleýän ornunda galdy, ýaryş tertibinde üýtgeşiklik bolmady.
Ýene täze 3 golçy: Möwsümde tapawutlanan futbolçylaryň sanawyna ýene 3 oýunçy goşuldy we sanaw indi 84-e çykdy.
6 gol: Tapgyrda derwezelere 6 pökgi (her duşuşykda ortaça 2 gol) geçirildi, ýöne ätiýaçlykda ýene bir oýun hem bar.
84 futbolçy, 236 gol: Ortaça her futbolça 2,80 (-0,03), her tapgyra 10,26 (-0,19) goldan düşýär.
Ýeňiji — öý eýeleri: Tapgyrdaky duşuşyklaryň üçüsi hem ýer eýeleriniň ýeňşi bilen tamamlandy. Bu-da hiç, myhmanlar toparlar azyndan ýekeje gol hem geçirip bilmediler.
«Ahal» — «Balkan» — 2:0.
Jemi: 8:1.
Orazsähedow — ikinji: Soňky 3 tapgyrda 5 gol geçiren Wahyt Orazsähedow 14 gol bilen bombardirlik ýaryşynda ikinji orna çykdy.
«Ahal» «aragatnaşykçylara» şärik: Indi «Ahalyňam», edil «Altyn asyr» ýaly, öz meýdanynda geçirilen duşuşyklarda 23 goly bar.
«Ahal» öz meýdanynda 10 ýeňiş gazanan ilkinji topar: Artykmaç düşündiriş derkaram däl. Öz meýdanyndaky ýeňişler babatda Röwşen Meredowyň toparynyň iň ýakyn bäsdeşi «Altyn asyryň», häzirlikçe, öz meýdanynda 8 ýeňşi bar.
Orazsähedow «Balkana» het-trik: Wahyt Orazsähedow «Balkanyň» derwezesine Ýokary ligadaky soňky iki duşuşykda 3 gol geçirdi. Möwsüm babatynda alsak bolsa, bu san 5-e çykýar. Ýadyňyzda bolsa tejribeli hüjümçi Kubok ýaryşynyň çärýek finalynyň Balkanabatda geçirilen ilkinji duşuşygynda hem iki gezek tapawutlanypdy.
«Aşgabat» — «Turan» — 3:0.
3:0, Nazar Baýramow 87’.
Jemi: 7:0.
«Turan» 10-lugy doldurdy: Şu duşuşykdan soň, «Turan» myhmançylykdaky duşuşyklarda 10 gezek utulan ilkinji topar boldy.
«Köpetdag» — «Şagadam» — 1:0.
1:0, Döwlet Seýitmuhammedow 8’.
Jemi: 2:4.
Ýene öňki-öňkülik: Şeýlelikde, möwsümdäki üçünji «Merw» — «Altyn asyr» duşuşygy hem tertipnamada görkezilen senesinde oýnalmady.
«Energetik» — dynç güni.
Ýokary liga — 2017: sanlar we maglumatlar.
Ýokary liga 2011-nji ýyldan bäri 4 aýlawly görnüşde geçirilýär. Şondan bärki möwsümleriň diňe ikisinde 9, galan möwsümlerde 10 topar çykyş etdi. 9 toparly möwsümlerde toparlaryň her biri 32 duşuşyk geçirip bilýär. 9 toparly birinji möwsümde — 2012-nji ýylda çempion («Balkan») 73 utuk toplap bilipdi. «Altyn asyr» bolsa bu gezek möwsümi 79 utuk bilen tamamlady.
«Turan» şu ýyl özüniň iň bir pes netijeleriniň birini görkezip, dört aýlawly ulgama geçileninden bäri, ýaryş tertibiniň iň aşaky basgançagyndaky toparlaryň arasynda iň az utuk gazanyp bilen topar boldy.
1. Myrat Ýagşyýew, «Altyn asyr», 28;
2. Wahyt Orazsähedow, «Ahal», 22;
3. Amir Gurbany, «Şagadam», 16;
4. Altymyrat Annadurdyýew («Altyn asyr») 14;
7. Süleýman Muhadow, «Altyn asyr», «Şagadam», 12;
8. Myrat Annaýew, «Ahal», 11;
9-10. Guwanç Abylow («Energetik»), Hemra Amanmämmedow («Balkan»), 10 gol.
Möwsümde jemi 114 futbolçy tapawutlandy.
Möwsümde derwezelere 417 pökgi geçirildi.
1. Süleýman Muhadow, 125;
2. Myrat Ýagşyýew 107;
3. Didar Durdyýew, 90;
4. Hemra Amanmämmedow, 78;
5. Mämmedaly Karadanow, 76;
6. Aleksandr Bolian, 69;
7. Guwanç Abylow, 65;
8. Berdi Şamyradow, 54;
9. Elman Tagaýew, 51;
10. Altymyrat Annadurdyýew, 50 gol.
2012-nji ýyldan bäri Ýokary ligada jemi 253 futbolçy tapawutlandy.
Möwsümiň iň kän golly tapgyry 34-nji tapgyr boldy — 21 gol. Iň az golly tapgyr bolan 4-nji tapgyrda derwezelere 5 pökgi geçirildi.
Möwsümde 11 tapgyr 12 gol bilen tamamlandy. Bu gollaryň sany boýunça iň ýokary görkezijidir. Ikinji orny 11 golly tapgyrlar (7 tapgyr), üçünji orny 13 golly tapgyrlar (4 tapgyr) eýeleýär.
Möwsümde garşydaş derwezelere iň kän pökgi geçiren topar «Altyn asyrdyr». «Aragatnaşykçylar» 32 duşuşykda 83 pökgi geçirdiler. Iň az tapawutlanan futbolçylar bolsa «Turanyň» futbolçylary. Olar 32 duşuşykda jemi 12 gezek tapawutlanyp bildiler. Bu sanawda ikinji orny 70 gol bilen «Ahal», üçünji orny 55 gol bilen «Şagadam» eýeleýär.
Möwsümde iň kän pökgi geçirilen duşuşyk 34-nji tapgyrdaky «Turan» — «Şagadam» duşuşygydyr. 9 pökgi geçirilen duşuşykda «kenarlylar» ýer eýelerini 7:2 hasabynda ýeňdiler. 20-nji tapgyrdaky «Altyn asyr» — «Balkan» (5:2), 24-nji tapgyrdaky «Altyn asyr» — «Aşgabat» (7:0) duşuşyklary bolsa 7 gol bilen tamamlandy.
24-nji tapgyryň «Altyn asyr» — «Aşgabat» duşuşygy möwsümiň iň kän aratapawut bilen ýeňiş gazanylan oýnudyr. Görşüňiz ýaly, ýeňiji bilen utulan toparyň gollarynyň tapawudy 7 gol. Ikinji orunda 10-njy tapgyrdaky «Köpetdag» — «Ahal» duşuşygy bar. Ýadyňyzda bolsa, bu duşuşykda myhmançylykda çykyş eden «Ahal» 6:0 hasabynda ýeňiş gazanypdy.
1. Süleýman Muhadow, 63;
2. Myrat Ýagşyýew, 51;
3. Didar Durdyýew, 41 gol.
1. Mämmedaly Karadanow 46 (2010-njy ýyldan bäri);
2. Myrat Ýagşyýew, 40;
3. Mekan Saparow, 32 gol.
1. Wahyt Orazsähedow, 33;
2. Didar Hajyýew, 29;
3. Altymyrat Annadurdyýew, Myrat Annaýew, 22 gol.
1. Elman Tagaýew, 29;
2. Boris Iwanow, 24;
3. Ruslan Kurbanow, Berdi Şamyradow, 21 gol.
1. Aleksandr Bolian, 57 (2010-njy ýyldan bäri);
2. Hemra Amanmämmedow, 35;
3. Mämmedaly Karadanow, 32 gol.
1. Begenç Alamow, 33;
2. Tirkiş Muhammetberdiýew, 27;
3. Toýly Goçnazarow, 22 gol.
1. Hamza Allamow, 9;
2. Ibragim Ibragimow 8;
3. Yhlas Pälwanow, Merdan Rejepbaýew, 6 gol.
1. Alibek Abdyrahmanow, 15;
2. Tirkiş Muhammetberdiýew, 12;
3. Kerim Hojaberdiýew, Annageldi Weliýew, 11 gol.
1. Öwezbaý Muhammetmyradow, Berdi Hotdyýew, 10;
2. Ýazgylyç Gurbanow, 7;
3. Kerim Hojaberdiýew, 6 gol.
1. «Balkan», 25 möwsüm = 1453 utuk;
2. «Merw», 25 möwsüm = 1112 utuk;
3. «Şagadam», 22 möwsüm = 997 utuk;
4. «Köpetdag», 16 möwsüm = 826 utuk;
5. «Ahal», 17 möwsüm = 653 utuk;
6. «Turan», 22 möwsüm = 582 utuk;
7. «Aşgabat», 12 möwsüm = 573 utuk;
8. «Altyn asyr», 10 möwsüm = 477 utuk;
9. «Energetik», 3 möwsüm = 130 utuk.
Möwsümde diňe bir oýunçy (Myrat Ýagşyýew) poker;
6 oýunçy het-trik;
27 oýunçy dubl etmegi başardy.
"Aşgabat" futbol toparynyň milli çempionatymyzda görkezen umumy netijesi.
Täzeden dikeldilen "Köpetdag" futbol toparynyň milli çempionatymyzda görkezen umumy netijesi.
"Merw" futbol toparynyň milli çempionatymyzda görkezen umumy netijesi.
"Turan" futbol toparynyň milli çempionatymyzda görkezen umumy netijesi.
INDIKI MÖWSÜMLERDE DUŞUŞÝANÇAK!!!
ÝOKARY LIGADA 14-NJI TAPGYR: ÇAKLAMALAR, PIKIRLER.
Tapgyryň açylyş duşuşygynda geçen tapgyrda «Daşoguzy» uly hasap bilen utup, möwsümiň rekordyny goýan «Balkan» Ýokary liga ilkinji gezek çykýan «Energetige» mynasyp bolar. Ýaryş sanawmanasynyň 9-njy basgançagynda barýan hem bolsa, «Energetigi» öz meýdanynda utmak kyn.
Topar şu möwsümde öz meýdanynda «Ahal», «Merw» toparlary bilen deňme-deňlik bilen oýnady. AFK-nyň Prezidentiniň Kubogyna mynasyp bolan HTTU-ny bolsa ýeňdi. Şonuň üçin bu oýun «Balkan» üçin ýeňil bolmasa gerek.  Şeýle-de bolsa iki topara-da öňe saýlanmaga, ýeňiş gazanmaga mümkinçilik bar. Eger topardaşlary bilen düşünşip, gowy oýun görkezip bilse, şu möwsümiň iň netijeli oýunçysy Myrat Ýagşyýew («Balkan») tapawutlanyp, geçiren pökgüleriniň sanyny artdyryp biler. Ýeňiş gazanan ýagdaýynda «Balkan» ýaryş sanawynyň başyna geçer diýip aýtmak kyn. Bu diňe «Altyn asyr» — HTTU duşuşygynyň netijesine bagly bolar. Iki toparyň arasynda birinji aýlawda (5-nji tapgyrda) Balkanabatda bolan duşuşykda «Balkan» 3:0 hasabynda ýeňiş gazandy.
Şu möwsümde «Balkan» myhmançylykda geçiren duşuşyklarynyň diňe ikisinde ýeňiş gazandy, 3-sinde ýeňildi, birinde deňlik hasap bilen oýnady.
«Energetik» bolsa şu möwsümde öz meýdanynda geçiren duşuşyklarynyň 3-sinde asgyn geldi, birinde ýeňdi, 2-sinde deňlik hasap bilen oýandy.
Geçen tapgyrda 4 tapgyr diňe ýeňip gelýän «Aşgabatdan» üstün çykan «Hazyna» janköýerlerini ýene-de begendirdi. Ýöne topar häzirki günlerde hüjümiň esasy oýunçysy Didar Durdyýewden peýdalanyp bilenok. Ýaş hem-de tejribeli hüjümçi bejergi alýar.
18-nji maýda açylan bir günlük transferde «Ahaldan» käbir oýunçylary alyp, düzümini güýçlendirmek islän «Hazynanyň» bu maksady barmady. Ýöne şu duşuşykda «Hazynanyň» ýeňiljekdigine-de ynanmak kyn. Çünki birinji aýlawda topar «Şagadamy» myhmançylykda ýeňipdi. Öz öýünde, öz janköýerleriniň arasynda toparyň has-da ynamly çykyş etjekdigi gümansyzdyr.
Häzirki wagtda «Balkan» topary bilen deň utuk gazanan «Şagadam» üçin hem ýeňiş juda zerur. Hatda häzirki ýagdaýda «Şagadam» «ykdysadyýetçilerden» azda-kände rüstem hem görünýär.
«Şagadam» şu möwsümde myhmançylykda geçiren duşuşyklarynyň 4-sinde ýeňiş gazandy, birinde ýeňildi, bir gezek hem deňlik bilen oýnady. Hatda topar soňky myhmançylygynda geçen ýylky çempiony hem ýeňmegi başardy.
«Hazyna» şu möwsümde öz meýdanyndaky duşuşyklaryň 3-sinde ýeňildi (biri tehniki ýeňliş), 2-sinde ýeňiş gazandy, birinde duşuşyk deňlik bilen tamamlandy.
AFK-nyň Kubogynda ýurdumyzyň futbol abraýyny goran «Ahal» şu möwsümde Mary welaýatyna wekilçik edýän toparlardan ýeňlip görmedik bolsa-da, toparyň häzirki gidişini üstünlikli diýip bolmaz. Geçen ýyl 13-nji tapgyrdan soňra «Ahalyň» 27 utugy bardy. Bu möwsüm bolsa topar häzire çenli 22 utuk toplap bildi.
«Ahal» bilen «Merwiň» arasynda birinji aýlawda Maryda bolan duşuşykda ýeňiş gazanan «Ahal» bu gezek hem rüstem görünýär. Şu günler, esasan, hüjüm böleginde kynçylyk çekýän «Merwiň» goragçylaryny Altymyrat Annadurdyýew, Mämmedaly Karadanow ýaly hüjümçiler kyn güne salsalar gerek. Onsoňam, näme üçindir, «Merwe» şu ýyl myhmançylykda geçirýän duşuşyklarynda ýeňiş gazanmak gaty kyn düşýär. Topar myhmançylykda diňe «Daşoguzy» 1:0 hasabynda ýeňipdi. Ýöne bu futbol, her dürli ýagdaý bolup biler. Toýly Goçnazarowdan, Begenç Alamowdan islendik pursatda netijeli urgulara garaşaýmaly!
«Ahal» şu möwsümde öz meýdanynda geçiren duşuşyklarynyň 3-sinde ýeňiş gazandy, birinde deňlik hasap bilen oýnady, bir duşuşykda ýeňildi.
Geçen ýyl düzümini güýçlendiren «Altyn asyry» ýurdumyzyň Kubogy ugrundaky ýaryşda ýeňlişe sezewar etse-de, çempiony Ýokary ligada ýeňmek HTTU-a geçen möwsümden bäri başardanok. Şu duşuşykda hem futbol janköýerleri «Altyn asyryň» ýeňşine garaşýarlar. Türkmenistanyň at gazanan tälimçisi Ýazguly Hojageldiýew birinji aýlawda öňki tälimçilik eden toparyny jogapsyz pökgüleriň ikisi bilen ýeňipdi. Geçen ýyl HTTU bilen AFK-nyň Prezidentiniň Kubogyny gazanan Süleýman Muhadow bolsa öňki topardaşlaryny ilkinji gezek «Altyn asyryň» meýdanynda garşylar.
«Altyn asyr» şu möwsümde öz meýdanynda 3 ýeňiş gazandy, bir gezek ýeňildi we 2 gezek deňlik hasap bilen oýnady.
HTTU myhmançylykda geçiren duşuşyklarynyň 3-sinde ýeňildi, 2-sinde ýeňiş gazandy, birinde deňlik bilen oýnady.
Geçen tapgyrda Balkanabatda möwsümiň «rekordyny» goýan «Daşoguz» «Aşgabady» kabul edýär. Iki şäheriň adybir toparlary duşuşýar. Duşuşykda ýer eýelriniň ýeňjekdigine ynanmak kyn. Myhmançylykda oýnaýan hem bolsa, esasy artykmaçlyk «Aşgabadyň» tarapynda. Iki toparyň arasynda birinji aýlawda bolan duşuşykda «Aşgabat» 3:0 hasabynda ýeňiş gazanypdy.
«Daşoguz» şu möwsümde öz meýdanynda diňe bir gezek deňlik bilen oýnap gördi, galan duşuşyklarynyň ählisinde ýeňildi.
«Aşgabadyň» hem myhmançylykdaky duşuşyklaryny şowly hasaplap bolmaz. Topar myhmançylykda diňe 2 gezek ýeňiş gazandy, 3 gezek ýeňildi, bir oýun deňlik bilen tamamlady.
Ilkinji 5 orunda barýan topar 6 – 10-njy orunlardaky toparlar bilen duşuşar.
Tapgyrdaky «Daşoguz» — «Aşgabat» duşuşygy möwsümiň 70-nji oýny bolar.
Bizi yzarlamak üçin aşakdaky düwmä basyň!
ÝOKARY LIGANYŇ 19-NJY TAPGYRYNDAN SOŇ, KÄBIR SANLAR, MAGLUMATLAR.
Ýa ýeňiş, ýa utulyş: Tapgyrda deňlik bilen tamamlanan duşuşyk ýok.
5 oýunda 14 gol: Tapgyrda derwezelere 14 gol girizildi. Mundan öň 7-nji hem-de 13-nji tapgyrlar 14 gol bilen tamamlanypdy.
14 goluň 2-si: Tapgyrda 2 gol 11 metrlik jerime urgusyndan girizildi.
1:2 - 79' Annasahet Annasahedow.
Bolianyň aýagy düsdi: Ýokary liga biraz arakesmeden soň, ýene milli birinjiligimize gaýdyp gelen hüjümçi Aleksandr Bolian ilkinji resmi duşuşygynda tapawutlanyp, şu möwsümdäki ilkinji goluny geçirdi.
Annasähet umytlandyrdy: «Ahaldan» kärednededen gaýdyp gelen Annasähet Anasähedowyň bu duşuşykda ýer eýelerini deňlige umytlandyran goly ýarym goragçynyň şu möwsümdäki ilkinji goludyr.
Gollaryň hasabynda-da tegelek san: Aleksandr Bolianyň HTTU-nyň derwezesinden geçiren goly «Balkanyň» Ýokary ligada garşydaş derwezelere girizen 1330-njy goly hökmünde hasaba alyndy.
HTTU-dan 20-nji gol: Annasähet Annasähedowyň şu tapgyrdaky goly bilen, HTTU şu möwsümde garşydaş derwezlere 20 pökgi geçiren 7-nji topar boldy.
Öz derwezesine 30 gol: Şu duşuşykdan soň, HTTU şu möwsümde öz derwezesine 30 we ondan kän gol geçirden 3-nji topar boldy.
HTTU — «Balkan» duşuşyklarynyň iň netijeli oýunçysy: Yzda galan üç aýlawyň duşuşyklaryndan soňra, «Balkandan»Amir Gurbany HTTU — «Balkan» duşuşyklarynda 3 gol geçirdi.
2:0 - 80' Altymyrat Annadurdyyew.
«Ahalyň» ýubileý ýeňşi: Şu tapgyrda gazanylan ýeňiş «Ahalyň» Ýokary ligada gazanan 150-nji ýeňşidir.
«Ahal» — «Energetik» duşuşyklarynyň iň netijeli oýunçysy: Altymyrat Annadurdyýew şu möwsümde geçirilen «Ahal» — «Energetik» duşuşyklarynda jemi 6 gol geçirdi.
«Ahal» hem 20-den geçdi: Şu tapgyrdaky ýeňişden soň, «Ahal» şu möwsümde öz meýdanynda 20 we ondan kän gol geçiren 3-nji topar boldy.
Bassyr 5-nji ýeňiş: Şeýlelikde, «Ahal» Ýokary ligadaky bassyr 5-nji ýeňşini gazandy.
Bassyr 3-nji utulyş: Kubok ýaryşlarynda biraz ruhlanan hem bolsa, «Energetik» Ýokary ligada bassyr 3-nji gezek utuldy.
9 goluň 6-sy Altymyrada degişli: Altymyrat Annadurdyýew şu ýyl «Ahal» — «Energetik» duşuşyklarynda jemi 6 gol geçirdi.
1:2 - 84' Boris Iwanow.
Aşgabat 5-nji 30-lukçy: Şu duşuşykdan soň, «Aşgabat» şu möwsümde garşydaş derwezlere 30 pökgi geçiren 5-nji topar boldy.
«Merw» hem 20-ledi: «Merw» şu möwsümde garşydaş derwezlere 20 pökgi geçiren 8-nji topar boldy.
«Üçden soň ýeňiş»: Ýokary ligada käte oýunlary bilen haýran edýän, käte garaşylmadyk ýagdaýlarda janköýerlerini gynandyrýan «Aşgabat» ikinji aýlawyň soňky 3 tapgyryndaky utulyşdan soň, ýene-de ýeňiş bilen didarlaşdy.
Toýly — iň netijelisi: Toýly Goçnazarow şu möwsümde «Merw» — «Aşgabat» duşuşyklarynda jemi 2 gol geçirdi.
0:2 - 53' Ata Geldiyew.
1140: Şu tapgyrda «Daşoguz» futbol topary Ýokary ligadaky 1140-njy goluny derwezesine geçirtdi.
Bassyr 2-nji ýeňiş: Geçen aýlawyň ahyrynda özüni dürsäp başlan «Şagadam» bassyr 2-nji ýeňşini gazandy.
Bassyr 4-nji utulyş: «Daşoguz» Ýokary ligada bassyr 4-nji gezek utuldy.
11-iň 4-si Hemra Amanmämmedowyňky: Şu möwsümde Hemra Amanmmämedow «Daşoguz» — «Şagadam» duşuşyklarynda 4 gol geçirdi.
3:1 - 55' (pen.) Ahmet Atayew.
Bir oýunçy ýarym möwsüm + 1 duşuşykda 6 gezek dubl: Şeýle netijäni «Altyn asyryň» hem-de milli ýygyndymyzyň hüjümçisi Süleýman Muhadow görkezdi.
Biri umytlandyrdy, biri arkaýynlaşdyrdy: Tapgyrda 2 sany 11 metrlik jerime urgusynyň bardygyny ýokarda belläpdik. Şolaryň ikisi hem şu duşuşykda geçirildi. Özlerem biri-biriniň yzyna tirkeşip geldi. Bir tapawudy: Guwanç Abylowyň dürs ulanan penaltisi «Hazynany» hasaby deňlemäge umytlandyran bolsa, «aragatnaşykçylaryň» kapitany Ahmet Ataýewiň penaltisi toparyň ýeňşini berkitdi.
«Altyn asyr» öz rekordyny täzeleýär: Bassyr 8-nji duşuşygyny ýeňiş bilen tamamlan «Altyn asyr» rekordly ýoluny dowam etdirýär.
7-ä 2 jogap: Üç aýlawdan soň, şu möwsümde «Altyn asyr» — «Hazyna» — 7:2.
Muhadow Ýagşyýewi ýetdi: Iň netijeli hüjümçileriň sanawynda ahyrsoňy «Altyn asyrdan» Süleýman Muhadow bilen «Balkandan» Myrat Ýagşyýewiň gollarynyň sany deňleşdi. Häzir hüjümçileriň ikisiniň hem 18 goly bar. Olaryň söbügini basyp gelýän Altymyrat Annadurdyýewiň («Ahal») bolsa 16 goly bar.
Ýene-de Muhadow: Şu möwsümde «Altyn asyryň» «Hazynanyň» derwezesine girizen 7 golunyň 5-siniň awtory Süleýman Muhadow «ykdysadyýetçiler» bilen bolan soňky iki duşuşygyň her haýsynda 2 gol geçirdi.
Ýokary liga: 30-njy tapgyrdan soň gyzykly hasaplamalar.
Orunlarda üýtgeşme ýok: Tapgyrdan soňra toparlaryň eýeleýän orunlary üýtgemedi.
12 gol: Tapgyrda derwezelere 12 gol geçirildi. Möwsümde geçirilen gollaryň sany 338-e çykdy. Tapgyr möwsümde 12 gol bilen tamamlanan 9-njy tapgyrdyr.
Orazsähedow ýaryşy dowam etdirýär: Bassyr iki tapgyrda tapawutlanyp, möwsümdäki gollarynyň sanyny 19-a çykaran Wahyt Orazsähedow duşuşygyň goşmaça minutlarynda tapawutlanyp, bombardirlik ugrundaky ýaryşy dowam etdirdi.
Durdyýewiň 90-njy menzili: Didar Durdyýew 2012-nji ýyldan bäri Ýokary ligadaky 90-njy goluny geçirdi. Ol şol möwsümden bäri bu sepgide ýetip bilen 3-nji futbolçydyr.
«Ahal» 60 golly ikinji topar: Şu tapgyrdan soňra möwsümdäki gollarynyň sanyny 60-a çykaran «Ahal» möwsümde bu sepgide ýetip bilen ikinji topar boldy. Birinji orundaky «Altyn asyryň» hasabynda 65 gol bar.
Orazsähedow «Ahalyň» soňky 6 möwsümdäki bombardiri: Wahyt Orazsähedow «Ahalyň» düzüminde şu duşuşykda Ýokary ligadaky 30-njy goluny geçirdi. Şol bir wagtyň özünde ol toparda 2012-nji ýyldan bäri iň kän tapawutlanan futbolçy bolmagy başardy. Ol bu üstünligi bir ýarym möwsüme golaý wagtda gazandy. Wahytdan öň «Ahalyň» soňky 6 möwsümdäki bombardiri kapitan Didar Hajyýewdi.
«Merw» «kenarlylara» çäre tapmady: Şu ýylky «Merw» — «Şagadam» duşuşyklarynyň dfördüsem «kenarlylaryň» peýdasyna tamamlandy. «Şagadam» Maryda geçirilen duşuşyklaryň ikisinde-de bir pökgi tapawudy bilen ýeňiş gazandy.
Möwsümiň 7-nji 10-lukçysy: Soňky iki tapgyrda-da tapawutlanan Altymyrat Annadurdyýew möwsümde 10 gol geçiren 7-nji futbolçy boldy.
Bassyr 4-nji duşuşykda-da: Hüjümçi Pirmyrat Gazakow bassyr 4-nji duşuşykda-da tapawutlanda. Onuň hasabynda indi möwsümde 12 gol bar. Pirmyrat iň netijeli futbolçylaryň sanawynda-da «Balkandan» Yhlas Magtymow yzda galdyryp, 4-nji orna çykdy.
Ýokary liga: 31-nji tapgyrdan soň gyzykly hasaplamalar.
31-nji tapgyrda 5 täzeje: Çempionatyň tamamlanmagyna bary-ýogy 5 tapgyr galan hem bolsa, möwsümde tapawutlanan futbolçylaryň sanawy barha uzaýar. Geçen tapgyrda bu sanawa ýekeje-de täze futbolçy goşulmandy. Oňa derek bu gezek 5 futbolçy goşuldy. Olar Batyrgylyç Berdiýew, Boris Iwanow (ikisem — «Aşgabat»), Daýanç Durdyýew («Energetik»), Serdar Geldiýew («Altyn asyr») we Resul Saparbaýew («Turan»).
31 tapgyrda 103 golçy: Möwsümiň yzda galan 31 tapgyrynda jemi 103 futbolçy tapawutlandy.
13 gol: Tapgyrda derwezelere 13 pökgi geçirildi. 31-nji tapgyr möwsümde 13 gol bilen tamamlanan dördünji tapgyrdyr. Mundan öň 6, 24, 27-nji tapgyrlar 13 gol bilen tamamlanypdy.
351 gol: Möwsümde geçirilen gollaryň sany 351-e ýetdi.
Deňliksiz deňlik: Tapgyrda geçirilen dört duşuşygyň 2-si ýer eýeleriniň, 2-si myhmanlaryň ýeňşi bilen tamamlandy.
Ikisi-de ilkinji gol: Şu duşuşykda ýer eýeleriniň gollaryny geçiren futbolçylaryň ikisi-de möwsümde ilkinji gezek tapawutlandy.
Iwanow — 100-nji golçy: Boris Iwanow şu möwsümde tapawutlanan 100-nji futbolçy boldy.
Annagurbanow üçünji duşuşykda-da tapawutlandy: Möwsümde 7-nji goluny geçirip, bombardirleriň sanawynyň öňdäki 15-ligine girmegi başaran Begenç Annagurbanow bassyr üçünji duşuşygynda-da tapawutlandy.
Berdiýew «Aşgabatdaky» ilkinji goluny geçirdi: Ol topar bilen 2013-nji ýyldan bäri tapawutlanan 40-njy futbolçy boldy.
988 utuk, 888 gol: «Şagadam» Ýokary ligada şu wagta çenli 988 utuk toplap, 888 gol geçirdi. Owadan sanlar bolanlygy üçin paýlaşdyk.
Möwsümiň ýeňijisi «Şagadam»: Ýokary liganyň şu möwsümindäki «Aşgabat» — «Şagadam» duşuşyklarynyň üçüsi «kenarlylaryň» ýeňşi bilen tamamlandy.
Amir Gurbany: dört oýunda dört gol: Amir Gurbany şu ýylky «Aşgabat» — «Şagadam» duşuşyklarynda iň kän tapawutlanan futbolçy bolmak bilen, ol paýtagtyň adybir toparynyň derwezesine 4 gol geçirdi.
Durdyýew möwsümiň tamamlanmagyna 5 tapgyr galanda...: möwsümdäki ilkinji goluny geçirdi.
Tapgyr 5 duşuşyga çykdy, rekord täzelenermi?: Ozalam habar berşimiz ýaly, möwsümiň yzygiderli gol geçirmek rekordy 6 oýun. Bu rekord häzir Myrat Ýagşyýewiň, Myrat Annaýewiň we Rustam Mätryzaýewiň elinde. Pirmyrat Gazakow bolsa golly tapgyrlarynyň sanyny 5-e çykardy. Rekord täzelenermikä?
Gazakow — 6 möwsümde 30 gol: Şu tapgyrda geçirilen pökgi Pirmyrat Gazakowyň Ýokary liganyň soňky 6 möwsüminde geçiren 30-njy goludyr.
Abdyrahmanow — «Energetigiň» iň gowusy: Alibek Abdyrahmanowyň «Energetigiň» düzüminde geçiren gollarynyň sany 13-e çykdy. Bu bolsa ony «Energetigiň» Ýokary ligadaky üç möwsümlik taryhynyň bombardiri etdi. Başgaça aýtak, topar Ýokary liga geleli bäri, 13 gezek tapawutlanan ýekeje futbolçy hem ýok.
Alibekden ikinji dubl: A.Abdyrahmanow möwsümde mundan öň 22-nji tapgyrda hem 2 gezek tapawutlanypdy. Täsin ýeri, şol gezegem garşydaş «Balkandy». Şeýlelikde, ol şu ýylky «Balkan» — «Energetik» duşuşyklarynda iň kän gol geçiren futbolçy boldy.
Ýubileý duşuşyga ruhubelentlik bilen: Şu duşuşyk «Energetigiň» Ýokary ligadaky 99-njy oýnudyr. Diýmek, gazanylan ýeňiş 100-nji — ýubileý oýundaky ýeňşe ruhubelentlik berer.
Magtymow — bir derwezä 150-nji urgy: Yhlas Magtymow «Energetigiň» derwezesine Ýokary ligada geçirilen 150-nji goly öz adyna ýazdyrdy.
«Ahal» — «Altyn asyr» — 0:1.
0:1, Serdar Geldiýew 25’.
Möwsüm boýunça: 5:3.
«Altyn asyr» — kerwenbaşy: Bu arzyly ýeňişden soň Türkmenistanyň at gazanan tälimçisi Ýazguly Hojageldiýewiň şägirtleri ýaryş tertibiniň birinji ornuna geçdiler.
Ýeňiş — bassyr dördünji çempionlyga göni ýol: Bu ýeňiş bilen «Altyn asyr» bassyr dördünji çempiolygy üçin hem uly artykmaçlyk gazandy. «Ahal» öňümizdäki tapgyrlaryň birinde dynç alar. Diýmek, «aragatnaşykçylaryň» mundan soňky ýalňyşsyz oýny olary ýene çempionlyga we AFK-nyň kubogynyň toparçalaryna eltip biler.
Utugam, golam deň: Yzda galan 31 tapgyrdan soňra 66 utuk toplan «aragatnaşykçylar» garşydaş derwezelere-de gazanan utugynyň mukdarynda gol geçirdiler — 66.
«Altyn asyr» — myhmançylykda 10 ýeňiş gazanan ilkinji topar: Şeýlelikde, «Altyn asyr» şu möwsümde myhmançylykda 10 ýeňiş gazanan ilkinji topar boldy. «Altyn asyryň» iň ýakyn bäsdeşi bolan «Ahalyň» hasabynda myhmançylykdaky ýeňişleriň 8-si bar.
«Merw» 30 golly 7-nji topar: Şu tapgyrdaky ýeňişden soň, «Merw» çempionatymyzda 7-nji topar bolup 30 utuga ýetdi.
Ýagmyrow: iki oýun, iki gol: Guwanç Ýagmyrow bassyr ikinji duşuşykda tapawutlandy.
Ýagmyrow: dört oýun, iki gol: Guwanç Ýagmyrow şu ýyldaky «Merw» — «Turan» duşuşyklarynda iň köp tapawutlanan futbolçy. Ol toparynyň «Turan» bilen geçiren duşuşyklarynda 2 gezek tapawutlandy.
Ýokary liga: 32-nji tapgyrdan soň hasaplamalar.
«Täzelik» ýok: Tapgyrda tapawutlanan futbolçylaryň arasynda ilkinji goluny geçireni ýok. Olaryň ählisem möwsümde ozal hem tapawutlanan futbolçylardyr.
10 gol: Tapgyr 10 gol bilen tamamlandy.
361 gol: Şeýlelikde, Ýokary liganyň 25-nji möwsüminde 361 gol geçirildi.
Myhmanlar eli boş gaýtdy: Üç duşuşykda myhmanlar utugam alyp bilmediler, bir duşuşykda utuk alan «Aşgabat» bolsa paýtagta gol geçirip bilmän dolanmaly boldy.
«Balkan» «Altyn asyryň» guran böwediniň üstüne gum sürdi: Bu tapgyrdaky utulyş «Ahalyň» taryhdaky ilkinji çempionlyk baradaky arzuwlaryny tas tutuşlygyna diýen ýaly syryp-süpürdi. Möwsümi ýurdumyzyň futbol kubogy bilen tamamlan topar çempionlyk maksadyny başga bir möwsüme goýmaly bolsa gerek. Indi birinji we ikinji orundaky toparlaryň arasy 5 utuga çenli açyldy. Üstesine, «Ahal» öňümizdäki tapgyrlaryň birinde dynç hem almaly bolar.
Magtymow ýene ýaryşda: «Balkanyň» soňky duşuşyklarynyň ikisinde-de tapawutlanan Yhlas Magtymow möwsümdäki gollaryny 13-e çykaryp, dördünji orundaky Wahyt Orazsähedow bilen deňleşdi.
Möwsümiň rekordçysy «oýandy»: 8-nji tapgyrdan 13-nji tapgyra çenli yzygiderli tapawutlanyp, möwsümiň gol rekordlarynyň birini goýan Myrat Annaýew 13-nji tapgyrda düşen arakesmäni diňe 32-nji tapgyrda bozup bildi.
«Deňleşdiler»: Indi «Balkanyňam», «Ahalyňam» öz meýdanynda geçiren oýunlarynda möwsümde 29 goly bar.
Bir toparda, bir çempionatda 20 gol: Myrat Annaýew «Ahalyň» düzüminde Ýokary ligadaky 20-nji goluny geçirdi. Ol toparda 2013-nji ýyldan bäri bu sepgide ýeten dördünji futbolçydyr.
Annadurdyýew iň gowularyň bäşliginde: Eger 13 golly Wahyt Orazsähedow bilen Yhlas Magtymowyň ikisinem dördünji orun hasaplasaň, Altymyrat Annadurdyýew 11 gol bilen bombardirlik ýaryşynyň 5-nji ornuna çykdy.
«Altyn asyr» — 70 utukly ilkinji topar: Şu tapgyrda gazanan ýeňşinden soňra, utugyny 70-e tegelän «Altyn asyr» möwsümde bu sepgide ýetip bilen ilkinji topar boldy.
«Altyn asyrdan» ýene bir 70: «Aragatnaşykçylar» şu möwsümde 70 gol geçiren ilkinji topardyr.
Bir meýdanda 41 gol: «Altyn asyr» möwsümde öz meýdanynda 40 gol geçirip bilen ilkinji topar boldy.
Annadurdyýew soňky 6 möwsümiň iň gowy 10-lugynda: «Altyn asyryň» hüjümçisi Altymyrat Annadurdyýew şu tapgyrda Ýokary ligadaky 47-nji goluny geçirip, çempionatymyzda 2012-nji ýyldan bäri iň kän tapawutlanan futbolçylaryň 10-lugyna girdi. Ýöne ol 10-njy orny «Şagadamdan» Serdaraly Ataýew bilen paýlaşýar.
Tamurkin goşalady, Ýagmyrow üçledi: Ilýa Tamurtkin bassyr ikinji, Guwanç Ýagmyrow bolsa bassyr dördünji duşuşygynda tapawutlanýar.
«Ahal» bilen deňleşdi: Şu möwsümde öz meýdanynda 12-nji ýeňşini gazanan «Altyn asyr» bu görkeziji babatda birinji orunda barýan «Ahal» bilen deňleşdi.
Geçen ýylky bombardir 10-luga girdi: Geçen möwsümiň bombardiri Süleýman Muhadow şu tapgyrdan soňra möwsümdäki gollarynyň sanyny 9-a çykaryp, Ýokary liga — 2017-de iň kän tapawutlanan futbolçylaryň 10-lygyna girdi.
«Şagadam» 30-lady: «Şagadam» şu ýyl öz meýdanynda 30 gol geçiren ikinji topar boldy.
Möwsüm boýunça: 0:7.
Ýokary liga: 34-nji tapgyrdan soň hasaplamalar.
34-nji tapgyrda 4 täzeje: Çempionatyň tamamlanyp barýandygyna garamazdan, diňe şu tapgyrda 4 futbolçy möwsümdäki ilkinji goluny geçirdi.
Iň golly tapgyr: Tapgyrda derwezelere 21 gol geçirildi.
Iki topar 30-njy goluny geçirdi: «Aşgabat» we «Köpetdag» toparlary möwsümde 30 gol geçiren 7,8-nji toparlar boldy.
Gollar: ’11 Arslan Gurbangylyjow; ’43 Izzat Hudaýbergenow (“Turan”) – ’13 Amir Gurbani (11 m.j.u); ’34, ’39, ‘87 Süleýman Muhadow; ‘57 Serdaraly Ataýew; ’74 Begenç Annagurbanow; 90+1 Rahmet Şermetow (“Şagadam”).
Iň köp golly oýun: Bu duşuşyk möwsümiň iň kän golly duşuşygy boldy. Mundan öňki rekord 7 gol bilen tamamlanan iki duşuşyga degişlidi.
30-luklaryň topary: 30 oýundan soňra 30 utuk toplan «Köpetdag» möwsümdäki gollarynyň sanyny 30-a deňledi.
Ýene bir ýeňiş — çempionlyk: «Ahalyň» dynç alan tapgyrynda 3 utuk alyp, ikinji orundaky bäsdeşi bilen arany 5 utuga çykaran «Altyn asyr» 35-nji tapgyrda ýeňiş gazansa, bassyr dördünji çempionlygyny yglan eder.
Ýagşyýew ikinji bombardirligiň bosagasynda: Şu tapgyrdaky het-trigi bilen bombardirlik ýaryşynda iň ýakyn bäsdeşinden 6 gol öňe saýlanan Myrat Ýagşyýew bir ýyl aralykdan soňra, karýerasyndaky ikinji bombardirligine ýakyn. Indi onuň hasabynda möwsümde 26 gol bar.
Annadurdyýew dörtlüge girdi: Soňky üç tapgyrda 4 gol geçiren Altymyrat Annadurdyýew möwsümdäki gollarynyň sanyny 13-e çykaryp, bombardirlik ýaryşynda dördünji orna çykdy. Ýöne ol bu orny «Balkandan» Yhlas Magtymow hem-de «Energetikden» Pirmyrat Gazakow bilen paýlaşýar.
Ýagşyýewiň ikinji het-trigi: Myrat Ýagşyýew mundan öň 9-njy tapgyrda hem het-trik edipdi. Mundan başga-da ol möwsümde poker eden ýeketäk futbolçydyr.
Ýokary tizlikli Aşgabat — Türkmenabat awtomobil ýoly barada gyzykly maglumatlar.
Ozal hem habar berşimiz ýaly, 24-nji ýanwarda ýokary tizlikli Aşgabat —Türkmenabat awtomobil ýolunyň gurluşygyna badalga bermek dabarasy boldy.
Aşgabadyň golaýynda awtobanyň düýbüni tutmak mynasybetli geçirilen dabara Mejlisiň deputatlary, Ahal welaýatynyň, ministrlikleriň we pudaklaýyn dolandyryş edaralarynyň, dürli kärhanalaryň, jemgyýetçilik guramalaryň hem-de köpçülikleýin habar beriş serişdeleriniň ýolbaşçylary, telekeçiler, hormatly ýaşulular we ýaşlar, gurluşykçylar gatnaşdylar. Dabaranyň hormatly myhmanlarynyň arasynda Ahal welaýatynyň häkiminiň orunbasary S.Berdimuhamedow hem bar.
Dabaranyň çäklerinde halk amaly-haşam sungatynyň eserleriniň köpöwüşginli sergisi, bagşylaryň, estrada aýdymçylarynyň hem-de tans toparlarynyň çykyşlary guraldy. Bularyň ählisi baýramçylyk dabaralaryna aýratyn öwüşgin çaýyp, ýygnananlarda ruhubelentlik duýgusyny döretdi. Ýokary tizlikli awtomobil ýolunyň ilkinji böleginiň gurluşygynyň başlanýandygyny alamatlandyrýan geljekki awtobanyň düýbüni tutmak dabarasy tamamlanandan soňra, bu ýere ýygnananlara wideoşekiller görkezildi.
Şeýlelikde, Türkmenistanda ýene-de bir giň möçberli taslamany durmuşa geçirmek işi badalga aldy. Uzynlygy 600 kilometre barabar bolan Aşgabat — Türkmenabat ýokary tizlikli awtomobil ýolunyň gurulmagy ýurdumyzyň ýol ulgamynyň geçirijilik ukybyny, logistik hyzmatlaryň hilini ep-esli ýokarlandyrmaga, halkara ulag-üstaşyr düzümini hem-de Beýik Ýüpek ýolunyň ugrunda ýerleşen goňşy ýurtlar bilen söwda-ykdysady gatnaşyklary giňeltmäge mümkinçilik berer.
Awtomobil ýoly bir ugurda üç ulag zolakly we bir ätiýaçlyk zolakly iki ugurda jemi sekiz zolakly bolup, onuň umumy ini 34,5 metre barabar bolar. Awtoban Aşgabat — Daşoguz awtomobil ýolunyň 24-nji kilometrinde başlanar. Bu ýerde elektron töleglerini hem göz öňünde tutýan töleg merkezleri, ýol gözegçilik gullugynyň merkezi bekedi, dynç alyş meýdançasy ýerleşer.
Awtobanyň ugrunda derýanyň üstünden geçýän köprüleriň 4-si, demir ýoluň üstünden geçýän köprüleriň hem 4-si, beýleki awtomobil ýollarynyň üstünden geçýän köprüleriň 22-si gurlar. Mundan başga-da, jandarlar üçin ýörite geçelge ýoly göz öňünde tutuldy. Şeýle hem pyýada ýolagçylar üçin ýerasty geçelgeleriň 76-sy, suw akabalary, zeýkeşleriň üstünden geçýän köprüler we beýleki desgalar gurlar.
Ýokary tizlikli ýola tehniki hyzmatlar üçin awtomobil hyzmat merkezleriniň 10-sy meýilleşdirildi. Ýol hereketi ýörite ulgam arkaly dolandyrylar. Bu ulgamyň çäklerinde ýokary tizlikli awtomobil ýol gözegçilik gullugynyň esasy maglumatlary iberiler we ýatda saklanar. Bu işler ýapyk aýlawly teleýaýlym ulgamy arkaly ýerine ýetiriler. Şeýle hem şol ýere meteorologiýa bekedinden ýoluň yzgarlygy, görnüş aralygy baradaky we beýleki maglumatlar iberiler.
Awtobanyň ugrunda ýörite telefon ulgamy ýerleşdirilip, olar ýol gözegçilik gullugynyň esasy merkezindäki dolandyryş otagy bilen bagly bolar. Ulgam arkaly ýolagçylara zerur bolan gyssagly hyzmatlar ediler we kömek berler.
Hormatly Prezidentimiz Gurbanguly Berdimuhamedowyň Kararyna laýyklykda, ýoluň Aşgabat — Tejen bölegi 2020-nji ýylyň dekabr aýynda, Tejen — Mary bölegi 2022-nji ýylyň dekabr aýynda we Mary —Türkmenabat bölegi 2023-nji ýylyň dekabr aýynda ulanmaga doly taýýar edilip tabşyrylar.
Taslamanyň baş potratçysy hökmünde çykyş edýän «Türkmen Awtoban» ýapyk görnüşli paýdarlar jemgyýetiniň buýurmasy boýunça «Nusaý ýollary» hususy kärhanasy hem-de «Hyzmat merkezi», «Oguz ýoly», «Altyn nesil» hojalyk jemgyýetleri ýoluň gurluşyk işlerini amala aşyrarlar.
Ýol hereketiniň kadalarynyň taryhyndan.
Ýol hereketine gatnaşyjylaryň hereketlerini kadalaşdyrýan düzgünler has ir döwürlerde döräpdir. Şäherdäki hereketleri tertipleşdirmek işine Rim imperatory Gaý Ýuliý Sezar tarapyndan b.e.öň 50-nji ýyllarda başlanylypdyr. Ol şäheriň käbir köçelerinde birtaraplaýyn hereketleri ýola goýup, şähere gelýänleriň pyýada gezmegi üçin karar kabul edipdir. Şäheriň myhmanlary öz «ulaglaryny» şäheriň daşynda goýup, pyýada hereket etmäge ýa-da kireýine arabalarda aýlanmaga mejbur bolupdyrlar.
Şol döwürde ýol hereketiniň bu özboluşly düzgünleriniň ýerine ýetirilmegini gözegçilikde saklamak üçin ýörite gulluk döredilipdir. Bu gullukda işlejek adamlar hökmünde ýangyna garşy göreşiji gulluklaryň ozalky işgärleriniň hataryndan işe çekipdirler. Olaryň wezipe borçlaryna diňe ýol hereketine gözegçilik etmek däl-de, arabaçylaryň öz aralarynda döreýän gapma-garşylyklaryň, dawalaryň öňüni almak ýaly goşmaça wezipeler ýüklenipdir.
Russiýada poçta we beýleki gatnawlaryň düzgünleri öz taryhyny ХV asyrdan, ýagny Iwan III döwründen alyp gaýdýar. ХVII asyrda bolsa at ulaglarynyň köpelmegi bilen, ýol hereketiniň täze düzgünlerini girizmek zerurlygy ýüze çykypdyr. Pýotr I tarapyndan çykarylan karara laýyklykda, adam heläkçilikleriniň öňüni almak maksady bilen, at arabalarynyň sürüjilerine haýal we örän seresap hereket etmek tabşyrylypdyr.
Ilkinji ýol belgileri tablisa görnüşde bolan bolsa, Londonda 1868-nji ýylyň 10-njy dekabrynda Parlamentiň öňündäki meýdançada reňkli diskli, semafora meňzeş ilkinji ýolyşyk (swetofor) ýerleşdirilipdir. Onuň semafor görnüşde bolmagy ýöne ýere däl, sebäbi ony oýlap tapan Jon P.Naýt demir ýol semaforlary boýunça hünärmen bolupdyr.
Aşgabatda hereket howpsuzlygynyň çäreleri ХIХ ýüzýyllygyň ahyrlarynda durmuşa geçirilip başlanypdyr. 1899-njy ýylda Ashabatda (şol döwürdäki ady) 45 sany köçe bolup, olarda adam gatnatmak üçin 136 sany paýtun, ýük we suw daşamak üçin 193 sany araba işledilipdir. Ashabat şol döwürde iň bir ýygy hereket ulagly şäher bolup, diňe 1899-njy ýylyň dowamynda Eýrandan, Russiýadan we Aziýa ýurtlaryndan düzüminde 36 576 düýe bolan 1000 sany söwda kerweni şähere gelen eken. Şonuň üçin şäher häkimiýeti 1900-nji ýylda şäherdäki köprüleri, ýanýodalary abadanlaşdyrmak we tomus möwsüminde köçeleri, baglary suwarmak üçin goşmaça pul serişdelerini sarp edipdir.
- Rimde awtoulagyň hyzmatyndan agşam sagat 21:00-dan soň peýdalanmak;
- Angliýada awtoulaglarda ses duýduryjysyny ulanmak;
- Germaniýada atly gatnaw duş gelende diňe awtoulagy saklamak däl-de, atlary ürküzmezlik üçin onuň hereketlendirijisini öçürmek;
- ABŞ-nyň Tehas ştatynda atly ulag gabat gelen mahalynda ýoluň gyrasyna çykyp, awtoulagy saklamak we onuň üstüni ýeriň reňkine meňzeş örtük bilen ýapmak hakynda kanun kabul edilipdir.
Ashabatda ilkinji awtoulaglar ХХ asyryň başlarynda ýüze çykyp başlapdyr. 1910-njy ýylda Ashabat — Pöwrize aralygyna awtoulag gatnawy ýola goýlup, ýolagçy gatnatmak üçin üç sany awtoulag ulanylypdyr. Olar bu aralygy 1,5-2 sagatda geçipdirler. «Ashabat» gazetiniň 1914-nji ýylyň 13-nji maýyndaky sanynda şäherde hereket edýän awtoulaglaryň sanynyň 12-ä ýetendigi sebäpli, ulag dolandyrmaga degişli düzgünleri girizmegiň zerurlygy barada ýazylypdyr. Şeýle-de bolsa, ýol hereketiniň ýeke-täk düzgünleri gijikdirilip, 1920-nji ýylyň 10-njy iýunynda kabul edilipdir.
Şondan bäri, düzgünler, ýol belgileriniň ulgamy döwre görä üýtgedilip, özgerdilip gelýär. Olaryň üsti ýetirilýär we kämilleşdirilýär. Häzirki wagtda ýol hereketiniň düzgünleri we olary bilmek, eýermek hem-de ony köpçülikleýin berjaý etmek işleri döwrüň möhüm işleriniň hatarynda kesgitlenilýär. Ulagy dolandyrmak, munuň üçin ýol hereketiniň, ulagy talabalaýyk dolandyrmagyň düzgünleri, ýol hereketiniň kadalary Türkmenistanda «Türkmenawtoulaglary» agentligine degişli bolan Awtomobil mekdepleriň birleşigi tarapyndan ýörite geçirilýän sapaklarda giňişleýin nazary we amaly taýdan öwredilýär. Bu bolsa öz gezeginde ýurtda sürüjileriň bilimleriniň we başarnyklarynyň ýokarlanmagy üçin zerur şertlerdir.
Ýolbaşçylaryň iň köp ýol berýän 8 säwligi.
Ýalňyşmak ähli adamlara mahsus ýagdaý, şol sanda ýolbaşçylara-da. Ýolbaşçylygyň ownuk-uşak ýalňyşlyklary, adatça, uly bir ýaramaz ýitgilere getirenok, olar öz-özünden düzelip gidýär, ýöne ýolbaşçynyň kompaniýasy ýa-da guramasy üçin gaty gymmada düşjek ýagdaýlar hem bolup bilýär.
Kynyndan kyny. Köp ýolbaşçylar totalitar liderlik ýörelgesini iň täsirli usul hasaplaýarlar. Käbir nukdaýnazardan bu dogry, topar belli bir düzgün-tertibe eýermeli, ýöne muňa borçly işçileriň işine gözegçilik etmek umumy gözegçilige öwrülende, her bir ownuk kemçilik üçin jerime ýa-da esassyz, kä ýagdaýda kyn bolan talaplar hem-de kemsidiji sözler ýüze çykyp bilýär. Beýle ýagdaýda zähmetkeş köpçülige “käýinmek” olary uzak işletmez. Işgärleriň dolanyşygy başlanýar, şondanam kompaniýanyň edýän işiniň hiline zyýan ýetýär. Munuň ýaly ýolbaşçylar, adatça, özlerini beýlekilerden has başarnykly we has akylly hasaplap, hiç kime gulak asmaýarlar.
Munuň tersine, aşa ýumşak häsiýetli bolup, işgärler üçin “olaryňkylyk” bolmagam gowy netijä getirmeýär. Jogapkärsizlik duýgusy hatda iň tertibe laýyk işleýän işçileri hem arkaýynlaşdyryp biler.
Başarnyksyzlyk we işiňi bilmezlik. Islendik dolandyryjy hatda başga kärden gelen bolanda-da kompaniýasynyň alyp barýan işiniň ähli girim-çykymyna, çylşyrymlylygyna düşünmäge borçludyr. Hassahanany hiç hili lukmançylyk taýdan bilimi bolmadyk, hassahanada bir günem işlemedik, hatda tejribe işindenem başy çykmaýan adam asla dolandyryp bilmez. Ýa bolmasa, atom elektrik stansiýasynyň desgasyna jübüsinde ýadro fizika hünärinden diplomy bolmadyk kişi nädip dolandyrsyn?! Öz işiniň çylşyrymly taraplaryny we ugurlaryny bilmän, işçileriniň öňünde bitirip bolmajak tabşyryklary goýýan başlyk edarasynyň işine zyýandan başga zat getirmez.
Işgärlere käbir ygtyýarlyklary berip bilmezlik. Şeýle ýagdaýda kompaniýadaky her bir ownuk zat üçin ýolbaşçy jogapkärçiligi doly öz üstüne alýar. Sowatly ýolbaşçy hemişe iň möhüm wezipeleri ynanyp boljak kömekçi tapynyp, özi bolsa has wajyp işleri edýär. Ýogsam, ýolbaşçy ownuk zatlara üns bermek bilen çynlakaý ýerine ýetirmeli işleri soňa goýýar. Mundan başga-da, hemme zat üçin şeýle ýokary jogapkärçiligi özüň çekmek, köplenç ýadawlyga, dowamly ýadawlyk sindromyna, hatda kesellere hem sebäp bolýar.
Başarjaň işçiler üçin ösüş ýollarynyň bolmazlygy. Kompaniýanyň ýa-da guramanyň hakykatdanam “ýüküni çekýän” adamlara baha bermeýän başlyklar gowy hünärmenleriň karýerasy boýunça has geljegi uly ýer gözlemek üçin gitjekdiklerini bilýärler. Işini bilýän we uzak wagtlap birkemsiz işleýänler üçin maliýe we iş höweslendirmeleri umumy işe peýdaly täsir edýän şeýle gymmatly işgärleri ýerinde saklap biler.
Öz borçlaryňy ýerine ýetirmezlik. Köplenç başlyklar täze işgäri işe çagyranda iş şertlerini we oňat hak tölemegi wada berýärler, täze gelen adam işe başlanyndan soň bolsa, bu düzgünlere derrew onuň peýdasyndan üzňe gaýtadan seredilýär. Ýa bolmasa-da, tamamlanan çylşyrymly we möhüm taslama üçin “mahabatlandyrma” wadasy boş söz düzümine öwrülýär oturyberýär. Bularyň ählisi şeýle dolandyryjylaryň elinde işgärleriň uzak durmazlygyna getirýär.
Täzeçillige eýermek isleginiň bolmazlygy. Durmuş tiz özgerýär, bu täzeleniş hakykatyny kabul edip bilmeýän hem-de kompaniýanyň işini şoňa görä ýola goýmagy başarmaýan ýolbaşçylar hatda ýeterlik derejede ösen kärhanany-da togtadyp bilerler. Mysal üçin, çäklendirme şertlerinde uzak aralykdan işleri paýlap bermek, harytlary ýa-da hyzmatlary öýe eltip bermek we ş.m. Lideriň şeýle ýagdaýda goýberip biljek iň uly ýalňyşlygy: “Muny hiç haçan etmedik we etmeris” ýa-da “Hemme zat kadalaşýança garaşmaly bolarys” diýmegidir. Bu şowsuzlyga eltýän ýol. Bu şowsuzlyga eltýän “dogry” ýoldur. Ýolbaşçy diňe bir golastyndaky işgärlerden durmuşyň täze talaplaryny öwrenmegi talap etmeli däl, eýsem onuň özi-de öwrenmeli, haýsydyr bir zady bilmeýänligini aýtmaga utanmaly däl.
Sulhuň alýanlary we ýekirilýänler. Topardan kimdir biri lidere (ýa-da tersine) az-kem rehimsiz çemeleşse-de, köpçüligiň öňünde muny aýtmak we antipatiýalaryny belläp geçmek gowy usul däldir. Bu toparda bölünişige, gybat we gep-gürrüňe sebäp bolup biler. Haçan-da, “sulhuň alýanlary” çynlakaý ýalňyşlyklary goýberseler we munuň üçin hiç hili jogapkärçilik çekilmese, bu diňe bir toparyň işine däl-de, eýsem kompaniýanyň işine hem zyýanyny ýetirip biler. Beýleki bir tarapdan, ownuk ýalňyşlyklar üçinem “ýekirlenler” bagyşlanmaýar. Bu usul toparda näsaz gatnaşyklaryň ösmegine getirýär. Gadagan edilýän zatlar we düzgünler gürrüňsiz ähli işgärlere-de degişli bolmalydyr.
Jogapkärçilikden gorkmak. Karar bermek üçin edýän işiňize düşünmeli we saýlan netijäňizi anyk bilmeli. Karar bermekde gijä galmak kompaniýa çynlakaý zarba urup biler (munda hüşgär bäsdeşleri-de ýatdan çykarmaly däl) ýa-da gol astyndakylaryň öňünde başlyklaryň abraýyny peseldip biler (gaty uzak pikirlenýän we işindäki ýüze çykýan ýagdaýlardan her ädimde gorkýan başlyk bilen işleşmek kyndyr). Elbetde, her ädim hakda pikirlenmän netijä gelmek dogry däl, ýöne möhüm wagty netije çykarmakdan gorkup ýörmegem erbet zat.
Täze iş başyna geçen ýolbaşçylar belli bir derejede ýokardaky ýalňyşlyklaryň köpüsini goýberýärler. Bu ýalňyşlyklar bilen göreşip bolýar, göreşmelem, onuň netijesinde soňlugy bilen tejribe toplanylýar. Esasy zat, özüňi hemme zat babatda bilimli hasaplamagyň ýalňyşdygyna düşünmek hem-de ýalňyşlaryň esasynda öwrenmekden gorkmazlykdyr.
Ýolda kitap okamak — wagtyňy tygşytlamak / Amanmyrat Baýmyradow.
Adamlar her günde ir bilen okuw ýa-da iş üçin öýünden çykyp, ep-esli wagtyny ýolda geçirmeli bolýarlar. Daşary ýurtlaryň birinde geçirilen barlaga görä, her gün iki sagadyny ýolda geçirýän ýolagçylaryň sany 10 ýyl ozalka garanyňda 72 göterim köpelipdir. Bu ýagdaýy şäherleriň giňemegi bilen düşündirýärler. Londonyň ýaşaýjylary hepdede ortaça 6 sagat 10 minut wagtyny işe gatnamak üçin sarp edýär. Bu görkeziji Nýu-Ýorkda 8 minut köp.
Hepdede 5 güniň dowamynda minutda 200 söz okalanda, bir ýylyň dowamynda, diňe işe gatnalanda, onlarça kitaby okamak mümkin.
Geçirilen barlaglar 1980-nji ýyldan soňra dünýä inenleriň ozalky nesle garanyňda has köp okaýandygyny görkezýär.
ABŞ-da 18 — 29 ýaş aralygyndakylaryň 72 göterimi kagyza çap edilen adaty kitaplary okaýar. Şeýle hem geçirilen pikir soraşmada 44 ýaşyndan kiçiler kitap okamagy halaýarlar we elektron enjamlar bilen köp wagt geçirmek islemeýändiklerini belleýärler.
Bu maglumatlar elektron kitaplar çykanyndan soňra belli bir wagtyň dowamynda adaty kitaplara bolan islegiň pese düşendigini we soňky 3 ýylda olara bolan islegiň gaýtadan artyp başlandygyny görkezýär.
Neşirýat edaralary okyjylaryň endiklerini göz öňünde tutup, şoňa görä täze taslamalary taýýarlaýarlar. Mysal üçin, «Penguin» neşirýaty syýahat döwründe ýanyňda götermäge has amatly bolan jübi kitaplaryny çykarýar. «Oxford University Press» bolsa 35 müň sözden ybarat aňsat okalýan kitaplary neşir edýär.
Her bir okyjy minutda 300 söz okaýar. Şeýlelikde, her hepdede 6 sagatdan gowrak wagtyňy ýolda geçirýän bolsaň, bu wagtyň dowamynda 100 müňden gowrak söz okap bolar. Munuň özi bir hepdäniň dowamynda 300 — 400 sahypalyk kitaby okap çykmagyň mümkindigini aňladýar.
Hususy awtoulagy bolan adamlar üçin ses ýazgyly kitaplar amatly bolar.
Eýsem, ulagda barýarkaň okamak üçin nähili kitap saýlanyp bilner? Hünärmenler, eger siziň ýoluňyz 15 minutdan az bolsa, onda goşgy, gysga hekaýalar ýa-da täzelikleri okap biljekdigiňizi aýdýarlar. 45 minuta çenli ýolda bolýanlar roman okasalar gowy bolar. Romandyr powestler gazetlerde we žurnallarda bölekleýin çap edilýär. Şeýle žurnallardan hem peýdalanylyp bilersiňiz. 60 minutdan uzaga çekýän ýolda okaýan zadyňa has köp üns berip bolýar. Gysga ýolda iri eserleriň gahrymanlaryny, wakalary öwrenip ýetişip bolmaýar. Sebäbi onuň iň gyzykly ýerinde — wakanyň ortasynda ulagdan düşmeli ýeriňize gelmegiňiz mümkin.
Haýsy kitaby okap başlajakdygyny bilmeýänler öz ýaşyna, ylym-bilim derejesine görä, saýlap bilerler ýa-da birinden kömek soramak bolar. Gysga aralyga gatnaýanlar yzygiderli kitap okasalar, wagtyň geçmegi bilen, ünsüni bölýän zatlaryň täsirinde galmazlygy öwrenýärler. Munuň üçin okamagy endik etmek zerurdyr. Hünärmenler yzygiderli kitap okaýanlarda okamaga bolan höwesiň artjakdygyny we belli bir wagtdan soňra işe gitmegiň ýa-da işden gaýtmagyň onuň üçin iň gyzykly we garaşylýan pursata öwrüljekdigini belleýärler.
Ýolötenden Ýewropa uzan ýol.
Söhbetdeşimiz – futbol boýunça Türkmenistanyň milli ýygyndysynyň hem-de Belarus Respublikasynyň Mogilýow şäheriniň «Dnepr» toparynyň ýarym goragçysy Merdan Gurbanow. Ol 1991-nji ýylda Mary welaýatynyň Ýolöten etrabynda dünýä inýär. 3-nji synpa çenli şol ýerdäki 1-nji orta mekdepde okaýar. Maşgalalary Aşgabada göçüp gelensoň, okuwyny paýtagtymyzyň 45-nji orta mekdebinde dowam etdirýär. Futbol onuň çagalygyndan – esasy pişesi. Ýakynda milli ýygyndymyzyň Singapuryň ýygyndysy bilen paýtagtda geçiren oýnunda Merdan 66-njy minutda Umytjan Astanowyň ornuna meýdança girdi hem-de toparymyzyň ýeňiş gazanmagy üçin yhlasyny gaýgyrmady. Biz bu futbolçy bilen şol oýnuň geçirilen gününiň öňüsyrasynda guran söhbetdeşligimizi okyjylara hödürleýäris.
– Merdan, ilki bilen seniň futbola imrinmegiňe ýardam eden adamlar bilen tanyş bolaýsak!
– Ýolöteniň «Adalat» toparynda oýnaýan agam Maksat ýaňy agy-garany saýgaryp ugranymdan meni öz ýany bilen stadiona alyp giderdi. Ýene bir agam Döwranam höwesjeňler ligasynda futbol oýnaýardy. Ilki bilen-ä doganlarymyň futbola bolan söýgüsi mende bu ajaýyp oýna höwesi döretdi. Şol höwesem çagalygymdan Ýolötende Töre Aliýewiç, Aşgabatda Sergeý Georgewiç, Wiktor Lwowiç ýaly halypalarymyň tälim bermeklerinde kem-kemden futbolyň inçe tilsimlerini ele alyp, uly futbola gadam basmagyma getirdi.
– Professional futbolda oýnan toparlaryňy we tälim alan halypalaryňy bilmek okyjylarymyz üçin has-da gyzykly bolardy...
– Milli çempionatymyzyň ýokary ligasynda ilkinji çykyş eden toparym Boris Grigorýansyň tälim berýän «Aşgabady» bolupdy. Soňra Ýazguly Hojageldiýewiň türgenleşdirmeginde HTTU-nyň hem-de «Altyn Asyryň» düzümlerinde oýnadym. «Aşgabat» toparyna gaýdyp gelenimden soňra, tälimçiler Amangylyç Goçumow bilen Ahmet Agamyradowam kämilleşmegime goşant goşan halypalarym boldy. Röwşen Meredowyň baş tälimçiligindäki «Ahalyň» hatarynda oýnap ýörkämem Belarusyň güýçli tälimçileriniň biri Aleksandr Sednewiň türgenleşdirýän «Dnepr» toparyndan çakylyk geldi.
– «Dnepriň» düzümine goşulmagyňa getiren sebäpler hakynda aýdaýsaň?
– Çempionatymyzyň tomusky arakesmesinde «Ahal» okuw-türgenleşiklerini Belarus Respublikasynyň Minsk şäherinde geçirdi. Şol ýerde bu ýurduň hem-de Özbegistanyň toparlary bilen «Ahalyň» arasynda bolan ýoldaşlyk duşuşyklaryna tomaşa eden «Dnepriň» wekili hem meniň oýnum bilen gyzyklanýandyklaryny aýtdy. Şol gyzyklanmanyň netijesinde-de bu topar bilen şertnama baglaşdym.
– Belarusyň çempionaty, onda «Dnepriň» çykyşy hakynda gürrüň beräýseň?
– 16 toparyň gatnaşmagyndaky belarus çempionaty iki aýlawdan ybarat bolup, gyzykly ýagdaýda dowam edýär. 1960-njy ýyda döredilen «Dnepriň» taryhy baý bolsa-da, ol ýokary liga şu möwsümde gaýdyp gelipdir. Olaryň maksady – şu ýyl ligada ynamly saklanyp galyp, geljekki ýyllarda öňdäki orunlar ugrunda göreşmek. Topar agzybir, ýaşamak, taýýarlanmak üçin gowy mümkinçilikler döredilen. Esasy düzümde oýnaýanlygym bolsa has-da kämilleşmegime uly itergi berýär.
– Toparyňyzda daşary ýurtly futbolçylar köpmi?
– Ukrainadan, Latwiýadan, Russiýadan, Kamerundan gelen oýunçylar hem-de özüm «Dnepriň» düzümindäki legionerler bolup durýarys.
– Bu ýurtda türkmen futbolçylarynyň öň oýnanlygy ýa-da oýnamanlygy bilen gyzyklanyp gördüňmi?
– Ýok, ýöne onuň ilkinjisi men bolmaly. Sebäbi, baranymyzyň yzysüre ýerli teleýaýlymyň habarçysynyň guran söhbetdeşliginde ol meniň belarus çempionatyndaky ilkinji türkmendigimi aýdypdy.
– Merdan, bu çempionatda size uly üstünlikleri arzuw edýäris. Indi şu wagta çenli gazanan üstünlikleriňi ýatlap geçseň.
– HTTU hem-de «Altyn Asyr» toparlary bilen ýurdumyzyň çempiony bolmak miýesser edipdi.
– Milli ýygyndymyza ilkinji gezek haçan çagyryldyň?
– Türkmenistanyň at gazanan tälimçisi Ýazguly Hojageldiýewiň baş tälimçiliginde ýurdumyzyň baş toparynyň köýnekçesini geýip, şu ýyl ilkinji gezek meýdança çykyp gördüm. Bolgariýada okuw-türgenleşik ýygnanyşygynda bolanymyzda, ýerli «Wareýa» hem-de «Pirin» toparlarynyň garşysyna geçirilen ýoldaşlyk duşuşyklarynda-da oýnadym welin, Aziýanyň çempionatynyň saýlama tapgyrynda myhmançylykda Singapur bilen bolan oýunda meýdança çykmagym milli ýygyndymyzyň hataryndaky ilkinji resmi duşuşygym hökmünde hakydamda ýatdan çykmajak ýakymly ýatlama bolup galar.
– Şu wagta çenli futbol ýoluňdaky iň owadan pökgiň hem-de iň şowly oýnuň hökmünde anyk mysallary getirip biljekmi?
– Özüm üçin-ä oýnaýan toparymyň ýeňiş gazanan her bir oýny–şowly. Şeýle-de bolsa, iki duşuşygy mysal getiresim gelýär. Bir sapar HTTU toparynda çykyş edýärkäm «Daşogzy» 6:1 hasabynda ýeňipdik. Şonda 5 pökgini geçirmäge ýoldaşlaryma ýakyndan ýardam berip, bir pökginem özüm derwezä girizipdim. Şu ýyl «Ahal» «Merwi» 5:1 hasabynda ýeňende üçünji pökgini 2 oýunçyny aldawa salyp, uzak aralykdan depip geçiripdim. Şolam häzire çenli iň owadan pökgim bolan bolsa gerek.
– Merdan, nirede, haýsy toparda oýnasaňam diňe ýeňişleriň, üstünlikleriň hemra bolmagyny arzuw edýäris!
– Sag boluň!
Ýulduzyň kümüş öwüşgini.
Türkmenistanyň agyr atletika boýunça milli ýygyndysynyň wekili Ýulduz Jumabaýewanyň paýtagtymyzda geçirilýän dünýä çempionatynda 45 kilograma çenli agram derejesinde çykyş edip, bürünç medala mynasyp bolandygyny habar beripdik. Ýöne Ýulduzyň şol günki ýaryşyna tomaşa eden ildeşlerimiz onuň itekläp götermekde galdyran 104 kilogram agramlygy eminler tarapyndan kabul edilmändi. Şondan bir gün soň, eminleriň bu ýalňyşlygy düzedilip, ildeşimiziň galdyran şol agram derejesi kabul edildi. Şeýlelikde, çempionatdaky umumy görkezijisini 179 kilograma ýetiren Ýulduz Jumabaýewa hem kümüş medala mynasyp boldy, hem-de ýaşlaryň arasynda iki sany dünýä rekordyny (itekläp götermekde we iki görnüşiň jemi boýunça) täzeledi.
Ýaryşyň ýeňijilerine medallaryň  gowşurylyş dabarasyndan soň, ilkinji medalçymyz bilen gysgaça söhbetdeş bolduk.
― Ýulduz, ilki bilen, gazananan ýeňşiňizi gutlaýarys. Höwri kän bolsun! Ilkinji sowalymyz: siziň ozalky ýaryşlaryňyza ser saldyk welin, mundan ozal itekläp götermek boýunça diňe Aşgabat Aziadasynda 100 kilogramdan ýokary agramlygy (107 kilogram) sargyt edipsiňiz we muny üstünlik bilen başarypsyňyz. Bu çempionatda eýýäm ikinji synanyşykda agramlygy 10 kilogram artdyrmak (birinji gezekde 94 kilogram göterdi) töwekgelçilik dälmidi?
― Ýok, öz aýdyşyňyz ýaly, men ozal bu sepgide ýetip bilipdim. Şonuň üçin özüm-ä 104 kilogram agramlygy töwekgelçilik hasaplamok. Onsoň hem medal ugrundaky esasy garşydaşlarym hem agramlygy 100 kilogramdan geçiripdi. Üçünjiden bolsa, ýaşlaryň arasyndaky dünýä rekordyny täzelemäge mümkinçiligim bardy. Şulary göz öňüne tutdum.
― Eminleriň agramlygy kabul etmändigini eşideniňizde başdan geçiren duýgularyňyz?
― Elbetde, gynandym. Çünki öz agramymyzdan iki ýarym esse gowrak agramlygy götermek hemişe başardyp hem duranok. Eminleriň bu karary diňe meni däl, tälimçilerimizi hem, asyl-ha, ähli janköýerlerimizi hem gynandyrdy.
― Bir gün soň agramlyk kabul edilende...
― Elbetde, guş bolup uçdum. Çünki bürünç hem gowy, kümşüň ýakymy bolsa has başgaça (ýylgyrýar). Üstesine-de, medaly goşa rekord bilen şanlandyrmak nesip etdi. Men bu ýeňşi Gahryman Arkadagymyza, ähli janköýerlerimize bagyşlaýaryn.
― Siziň pikiriňizçe, eminleriň ýalňyşlygy nämede?
― Anyk bilemok, ýöne soňra agramlygyň buýrulşy bilen baglydygyny aýtdylar. Ýöne meni goýberilen ýalňyşlyk däl-de, gazanan üstünligim, halkymyzyň, hormatly Prezidentimiziň ynamyny ödäp bilmegim, ikinjiden hem ilkinji gezek Olimpiýa oýunlaryna gatnaşmaga hukuk gazanmagym gyzyklandyrýar.
― Esasy ýaryş siz we iki sany tailandly türgeniň arasynda geçdi? Şolaryň size esasy garşydaş boljakdygyny öňünden çaklapmydyňyz?
― Dogrusy, men olar bilen ozal hem ýaryşlarda gabatlaşyp gördüm, Ikisi hem güýçli türgen, söz ýok. Ýöne bu ýaryşda diňe öz netijäm bilen gyzyklandym.
― Soňky sowaly bermegiň hajaty hem ýok. Indiki maksadyňyz Olimpiýa medalydyr-la!
― Elbetde! Indi şonuň üçin göreşerin.
― Maksadyň myrat tapsyn, Ýulduz! Edil adyň ýaly, sport älemindäki ýoluň hem şuglaly bolmagyny arzuw edýäris!
― Sag boluň!
Ýuliýa Aleýçenko:  — ÝÜREKLER ÝENE-DE TÜRKMENISTANY KÜÝSÄR.
— Sizi güneşli ýurdumyzda hoş gördük. Söhbedimizi Belarus Respublikasynyň Türkmenistandaky Medeniýet günleriniň iki halkyň medeniýetini, sungatyny we edebiýatyny öwrenmekdäki ähmiýeti dogrusyndaky sowallardan başlasak ýerlikli bolsa gerek?!
— Türkmen-belarus halklarynyň arasyndaky medeni hyzmatdaşlyklar dogrusynda gürrüň etmekçi bolanyňda, hökmany suratda iki halkyň döredijilik işgärleriniň arasyndaky edebi gatnaşyklarynyň örän ýiti häsiýete eýedigini-de aýdyp geçmelidiris. Türkmen ýazyjylarynyň eserleri belarus dilinde, belarus ýazyjylarynyň hem eserleri türkmen dilinde uzak ýyllaryň dowamynda çap edilip gelinýär.
Türkmen-belarus edebi gatnaşyklarynyň taryhyny yzarlasaň, seni alyslara äkidýär. ХIХ asyrda Aleksandr Hodzko türkmen topragyna jahankeşdelik edýär. Ol türkmeniň akyldar şahyry Magtymguly Pyragynyň eserlerini göçürip alyp, Angliýada neşire taýýarlapdyr. Onuň terjimesinde meşhur “Görogly” şadessany nemes, rus, fransuz okyjylaryna hödürlenipdi.
— Türkmen okyjylary Belarusyň halk şahyrlary Ýanka Kupalanyň, Ýakob Kolosyň kitaplaryny ene dillerinde okadylar. Häzirki wagtda hem iki halka-da bähbitli döredijilik hyzmatdaşlygyny ösdürmekde ýurduňyzda nähili işler alnyp barylýar?
— Siziň sowalyňyzdan görnüşi ýaly, Belarusyň nusgawy we häzirki zaman ýazyjy-şahyrlarynyň birnäçesiniň eserleri dürli ýyllarda türkmen diline terjime edildi. Bu bizi örän buýsandyrýar. Edebi hyzmatdaşlygy ösdürmek maksady bilen, belarus terjimeçileri türkmen edebiýatynyň görnükli söz ussatlarynyň eserlerini belarus diline terjime edip, okyjylara hödürleýär.
2014-nji ýylyň iýulynda we 2016-njy ýylyň maýynda Belarus Respublikasynda Türkmenistanyň Medeniýet günleri geçirilipdi. Bu medeni çäre dostlukly halklaryň netijeli gatnaşyklarynyň işjeňleşdirilmegine, medeni gymmatlyklar bilen has-da içgin tanyşmaga badalga berdi. 2014-nji ýylyň dowamynda türkmen wekiliýeti Minsk halkara XXI kitap sergi-ýarmarkasyna hem gatnaşdylar. Belarus paýtagtynda nusgawy türkmen şahyry Magtymguly Pyragynyň doglan gününiň 290 ýyllygy giňden we dabaraly bellenip geçildi. Şol çäräniň çäklerinde Türkmenistanyň Belarus Respublikasyndaky ilçihanasy “Magtymguly Pyragy — beýik şahyr we akyldar” atly döredijilik agşamyny geçirdi. Onuň çäklerinde bolsa Magtymguly Pyragynyň belarus diline terjime edilen kitabynyň tanyşdyrylyş çäresi boldy.
Belarusyň “Zwezda” neşirýat öýi tarapyndan Türkmenistanyň hormatly Prezidenti Gurbanguly Berdimuhamedowyň “Älem içre at gezer” atly kitaby belarus dilinde neşir edildi. Şu görkezijileriň özi hem iki halkyň arasyndaky syýasy we ykdysady gatnaşyklaryň pugtalanmagynda edebi hyzmatdaşlygyň ýokary ähmiýete eýedigini görkezýär.
Biz geljek ýyllarda hem edebi gatnaşyklarymyzy dowam ederis. Türkmenistanda ýokary ruhubelentlige beslenýän bu medeni çäre hem gadymy türkmen halkynyň milli medeniýetiniň, sungatynyň gözbaşyna aralaşmaga uly mümkinçilikleri döretdi. Şonuň üçin-de ýürekler ýene-de Türkmenistany küýsär. Sözümiň soňunda türkmen-belarus gatnaşyklarynyň ösmeginde we täze derejä göterilmeginde, edebiýaty milli medeni gymmatlyklary ösdürmäge ähli mümkinçilikleri döredýän Türkmenistanyň hormatly Prezidenti Gurbanguly Berdimuhamedowa tüýs ýüregimden hoşallygymy bildirýärin.
— Söhbedimiziň soňunda beren gyzykly gürrüňleriňiz üçin sagbolsun aýdyp, mundan beýläk-de türkmen we belarus gatnaşyklarynyň ösmeginde, türkmen edebi mirasyny öwrenmekde alyp barýan işiňizde uly üstünlikleri arzuw edýäris!
Ýurdumyzyň mebel öndürijisinden ýokary hil nusgasy.
Öýleriň rahatlygy, göwnejaýlygy ony bezemekden, dürli görnüşli öý-goşlary hem-de ýakymly mebeller bilen üpjün etmekden başlanýar. Mebelleriň dürli otaglar üçin niýetlenen görnüşleriniň döwrebap stili öýüň binagärlik dizaýny bilen utgaşyp, wagtymyzy hoş geçirmäge, oňaýly dynç almaga mümkinçilik döredýär. Bu sazlaşykdan lezzet almak üçin bolsa milli mebel önümlerimiziň häzirki zaman dünýä ülňülerine laýyk gelýän amatly mebel görnüşleri bilen islendik wagt otaglarymyzy bezäp bilýäris.
Häzirki wagtda jemgyýetiň günsaýyn özgerýän talaplaryna kybap gelýän mebeller ýurdumyzyň ähli künjeginde öndürilip, olara uly isleg bildirilýär. Paýtagtymyzda öý-hojalyk, ofis hem-de beýleki maksatlar üçin niýetlenen ýokary hilli mebel önümleri “Aýşa” mebel dükany tarapyndan hem alyjylaryň dykgatyna hödürlenýär. Dükanda dürli ýerlerde peýdalanmak üçin zerur bolan, daşary ýurtlardan getirilen çig mallar esasynda taýýarlanan mebelleriň köp sanly döwrebap görnüşleri hem-de müşderileriň isleglerine laýyklykda ýasalýan önümler bar. Olardan diwan üçlüklerini, öýüň burçunda ýerleşdirmek üçin niýetlenen diwanlary, aşhana burçluklaryny, aşhana stol-stullaryny, ofis stollaryny, kreslolary we çagalaryň mebelleri ýaly önümleri belläp geçmek bolar. Mundan başga-da, dükana dürli ölçegdäki demir skameýkalary hem-de seýfleri, şol sanda ýatmak üçin niýetlenen mebel düşeklerini (matraslary) dürli ölçegde sargyt edip bolýar.
“Abraýly önüm” hususy kärhanasyna degişli bolan bu dükanyň kärhanasynda taýýarlanylýan mebel önümlerinde, hususan-da öý mebelleriniň oňaýly hem ýokary hilli görnüşleri bar. Türkiýe Respublikasyndan import edilýän ýasy agaç böleklerinden ýasalýan önümleriň ýokary hili öýlere uzak möhletde rahatlyk bermäge niýetlenendir. Şonuň ýaly-da, dükanyň kärhanasynda dünýä ülňülerine kybap gelýän mebel derileriniň ähli görnüşleriniň bolmagy alyjylaryň isleglerini kanagatlandyrýar. Ony öýüň dizaýnyna, beýleki goşlarynyň reňk hem görnüş sazlaşygyna laýyklykda sargyt bilen gurnamak mümkindir. Kärhananyň önümleriniň tapawutly aýratynlygy bolsa sargytdan soň önümi tiz öndürýänligidir. Onuň kepilligi kärhana tarapyndan kesgitlenip, harydyň berkligine we uzak ýyllap hyzmat etjekdigine güwä geçýär.
“Aýşa” mebel dükanynda müşderilere ýetirilýän mebel we hojalyga degişli önümleri satyn almakda nagt we nagt däl, ýagny bank tölegleri arkaly hasaplaşyp bolýar. Şunuň bilen birlikde dükanda kredit hyzmaty hem hödürlenýär. Kredit hyzmatyna laýyklykda, dükandan karzyna satyn alynýan islendik harydyň tölegini 3 aý möhleti bilen bölekleýin geçirip bolýar. Bu mebel önümlerini Aşgabat şäheriniň Gurtly ýaşaýyş jaý toplumynyň 26-njy jaýyndan ýa-da internet messenjerleri boýunça tapyp sargyt etmek mümkindir. “Aýşa” öý we ofis mebel dükanyna sargyt etmek üçin telefon belgileri arkaly habarlaşmak bolýar.
ÝYLDYZLARYŇ LIGASY BAT ALÝAR.
Hawa, futbol oýnunyň iň abraýly, iň özüne çekiji bäsleşigi bolan UEFA Çempionlar ligasynyň täze möwsümi-de şu gün bat alar. Ýewropanyň saýlama 32 klubuny özünde jemleýän ýaryşda şu gün “A”, “B”, “C”, “D” ertir bolsa, “E”, “F”, “G”, “H” toparçalarynyň 1-nji oýunlary oýnalar. Duşuşyklaryň ählisi-de Aşgabat wagty bilen 23:45-de başlar. 1-nji tapgyryň iň esasy üns merkezdäki oýunlary diýlip, “Mançester Siti” bilen “Ýuwentusyň”, şeýle-de ertirki “Roma bilen “Barselonanyň” aralaryndaky duşuşyklar hasaplanylýar.
“A” toparçada bu kubogyň iň köp alan “Real Madrid” täze tälimçisi Rafael Beniteziň ýolbaşçylygynda “Santiago Bernabeuda” Ukrainanyň “Şahtýoryny” kabul eder. 20-nji gezek toparçalarda çykyş edýän “Real Madridiň” super ýyldyzy Kristiano Ronaldo geçen hepdäniň ahyrynda “La Ligada” “Espanýolyň” torundan 5 pökgi geçirip, bu oýna taýýardygyny görkezdi. Oýna horwatiýaly Iwan Babek eminlik eder.
PSŽ bilen “Malmöniň” arasyndaky oýnuň şwesiýaly super Zlatan Ibrahimowiç üçin özboluşly aýratynlygy bar. Sebäbi “Malmö” kluby Ibrakadabranyň futbola başlan toparydyr. Ýöne dyzynda az-owlak agyrysy bar bolan Ibranyň oýnap-oýnamajakdygy häzirlikçe belli däl. 2-nji gezek Çempionlar ligasyna gatnaşýan “Malmö” bilen çempionlyga ymtylýan PSŽ-niň arasyndaky duşuşykda orsýetli Sergeý Karasýow jürlewük çalar.
“B” toparçada Kewin De Bruýny “Sitä” iberip, ornuna Draksleri alan “Wolfsburg” Russiýanyň güýçli topary ýeňlişsiz ýörişini dowam etdirýän SSKA-ny kabul eder. Iki klub 2009-njy ýylda-da bir toparçada çykyş edipdi. SSKA topary Moskwada 2–1, “Wolsburg” bolsa, öz meýdançasynda 3–1 hasabynda ýeňipdi. Duşuşygyň emini norwegiýaly Swen Oddwar Moen bolar.
Iki golland tälimçiniň taktiki göreşine öwrüljek PSW-“Mançester Ýunaýted” oýny-da köpleriň sabyrsyzlyk bilen garaşýan duşuşygy. 12 oýundan bäri ýeňilmän gelýän PSW-niň tälimçisi gol gowşuryp oturmajakdyklaryny, hüjüm oýnuny etjekdiklerini aýtdy. Luiz Wan Gaal bolsa: “Men “Aýaksdyr”  “Barselonanyň” tälimçisikäm Eýndhowende kän bir ýeňiş gazanyp görmändim. Ýöne AZ bilen utupdym. Umuman, bu ýerde utmak kyn. Ýöne bu Çempionlar ligasy” diýip beýanat berdi. Iki topar öň 4 sapar duşuşdy. 2-sinde “Ýunaýted”, 1-inde PSW ýeňiş gazandy. PSW-niň öz meýdançasynda häzire çenli “Ýunaýtedden” utulmandygy, şeýle-de 1 ýyllyk arakesmeden soň, Çempionlar ligasyna dolanan “Mançesteriň” täze oýunçysy Memfis Depaýyň PSW-den transfer bolandygy bellärliklidir. Duşuşyga italiýaly Nikola Rizzoli eminlik eder.
“C” toparçada çempionata şowsuz başlan “Galatasaraý” topary “Atletiko Madrid” Stambulda kabul eder. Bu oýunda 3 utuk alyp, janköýerlerini begendirmek isleýän türk klubunyň tälimçisi hemişe faworitleriň ýeňiş gazanmaýandygyny aýtdy. Ýewrokuboklardaky soňky 6 oýnunda myhmançylykda diňe 1 gezek utulan “Atletiko” “La Ligada” “Barselonadan” asgyn gelipdi. Iki klub şu wagta çenli 4 gezek duşuşyp, 2 oýunda ispan kluby ýeňiş gazandy, 2 duşuşyk bolsa deňlikde gutardy. Oýunda polşaly Symon Marçiniak jürlewük çalar.
Taryhynda ilkinji gezek gazak kluby Çempionlar ligasynda çykyş eder. Bu hormata eýe bolan “Astana” özüniň ilkinji oýnuny myhmançylykda “Benfika” bilen geçirer. Gresiýaly Sidiropulosyň eminlik etjek oýnuň myhman topar üçin ýeňil geçmejekdigi öňünden belli. “Astana” toparynyň bir wagtlar portugal kluby “Kampomaiorensede” oýnan bolgariýaly tälimçisi Stanimir Stoilow: “20 ýyldan soň Portugaliýa gelmek özboluşly duýgy. Dartgynly oýnuň bolmagyna garaşýan. Elbetde “Benfika” güýçli klub. Biz öz oýnumyz bilen olaryň oýnuny kabul ederis” diýip, gürrüň berdi. Stoilowyň şägirtleri şu ýylky 34 oýunda diňe 4 sapar utuldy. “Benfikanyň” täze tälimçisi Ru Witoria bolsa: “Gazak kluby “Astanany” biz pes göremzok. Olaram biziň üçin beýleki islendik klublar ýaly. Olar köp wagtdan bäri resmi duşuşyk geçirip gelýärler. Üstesine-de “kontrahüjümde” örän tiz hereket edýärler” diýdi. Bilermenler portugal toparynyň uly hasap bilen ýeňiş gazanmagyna garaşýarlar.
“D” toparçada iňlisleriň wise-çempiony “Mançester Siti” bilen soňky finalçy “Ýuwentusyň” arasyndaky oýun şu günüň iň esasy duşuşygy bolar. “Siti” 5 oýnunda-da ýeke gol hem geçirtmezden ýeňiş gazandy. Munuň tersine, “Ýuwentus” milli çempionata taryhynda ilkinji gezek 3 oýunda 1 utuk bilen başlady. Sloweniýaly Damir Skominanyň jürlewük çaljak oýnunda ýer eýelerinden Serjio Kun Agueronyň dyzynda şikesi sebäpli oýnap bilmejekdigi habar berildi. 1996/97 möwsüminden bäri Angliýada ýeňiş gazanyp bilmeýän “Ýuwentus” bilen “Mançester Siti” mundan ozal 4 sapar özara güýç synanyşdy. 2010-njy ýyldaky duşuşyklar deňlikde gutarypdy. 1976-njy ýylda-da her topar öz meýdançasynda ýeňiş gazanypdy.
UEFA Ýewropa ligasynyň ýeňijisi bolany üçin ýaryşa gönümel gatnaşan “Sewilýa” ilkinji synanyşygyny başdan geçirjek “Borussia M.” topary bilen Ispaniýada duşuşar. Geçen möwsüm Ýewropa ligasynda-da ýollary gabatlaşan iki toparyň şol duşuşyklarynda ispanlar ýeňiş gazanypdy (3-2, 1-0). Iki toparam öz milli çempionatlaryna şowsuz netijeler bilen başlady. 1978-nji ýyldan soň, ilkinji gezek UEFA-nyň bäsleşiklerine gatnaşýan “Borussia M.” “Bundesligada” 4 oýunda-da utuldy. “Sewilýa-da” 3 oýunda-da ýeňiş gazanyp bilmedi. Iki topar-da şu oýun bilen ösüş ýoluna çykmak isleýär. Oýnuň emini Çehiýadan Pawel Kraloweç bolar.
Ýylyň parlak ýyldyzy Nurýagdy Rejebow bilen söhbetdeşlik.
— Nurýagdy, söhbetdeşligimizi ýylyň parlak ýyldyzyny has ýakyndan tanamakdan başlaýalyň!
— Örän adaty tertjimehalym bar. 1988-nji ýylyň 27-nji fewralynda Aşgabat şäherini etekläp oturan Gökje obasynda doguldym. Häzir Türkmen döwlet medeniýet institutynyň medeni miras fakultetiniň üçünji ýyl talyby. Maşgalaly, iki oglum, bir gyzym bar.
— Aýdym-saz sungatyna gelmegiňiz nämeden başlandy?
— Elbetde, höwesden. Kakam Sapardurdy Rejebow medeniýet işgäridi. Ol meniň bu jadyly sungata gelmegime ilkinji bolup uly itergi beren ynsandyr. Entek mekdepde okaýarkam, ilkinji aýdymlarymy ýerine ýetirip başlapdym. 5-nji synpda okaýarkam bolsa, «Garaşsyzlygyň merjen däneleri» aýdym-saz festiwalynda üstünlikli çykyş etmek miýesser edipdi. Galyberse, meni bu sungata ugrukdyran ilkinji halypamy — Öwez Tatowy hem uly hormat bilen ýatlap geçmek isleýärdi. Halypam ol wagtlar obamyzdaky orta mekdepde aýdym-saz mugallymy bolup işleýärdi.
— Ýalňyşmaýan bolsak, «Ýylyň parlak ýyldyzy» bäsleşiginde geçen ýyllarda hem tejribäňiz bardy.
— Hawa, bu bäsleşikde 2012-nji ýyldan bäri üstünlikli çykyş etmek nesip edip gelýär. Şol ýylda ikinji, 2013-nji ýylda birinji orna mynasyp bolupdym. Geçen ýyl bolsa jemleýji tapgyra çykan 10 aýdymçynyň arasyna goşulypdym. Ildeşlerimiziň gyzgyn goldawy bilen, «Bitaraplyk we parahatçylyk» ýylynda «Ýylyň parlak ýykldyzy» diýen hormatly ada mynayp bolmagym meniň üçin belent mertebedir.
— Jemleýji tapgyryň şertleri barada ýeňijiniň öz dilinden eşitmek hem gyzykly.
— Jemleýji şertde gatnaşyjylar iki aýdymy ýerine ýetirdiler. Olaryň birinji sazly, ikinjisi sazsyz. Men «Geregim» atly söýgi aýdymyny sazly, ajaýyp durmuşymyzy wasp edýän «Türkmen ilim bagtyýar» atly aýdymy bolsa sazsyz ýerine ýetirdim. Aýdymlara halypalardan ybarat eminlerimiz hem, tomaşaçylarymyz hem mynasyp baha berdiler. Pursatdan peýdalanyp, men bäsleşikde ýeňiji bolan beýleki sungat işgärlerini hem gyzgyn gutlaýaryn. Höwri kän bolsun, mähriban kärdeşler!
— Şeýlelikde, sizem «Ýylyň parlak ýyldyzy» diýen ada mynasyp bolan az sanly aýdymçylaryň hataryna goşuldyňyz. Bu üstünlik siziň talyp ýyllaryňyzdaky, aslynda sungat bilen bagly tutuş ykbalyňyzdaky iň ajaýyp pursatlaryň biri bolan bolsa gerek.
— Elbetde. Bu bäsleşik aýdym-saz sungatynyň wekillerini täze gözleglere, has yhlasly zähmet çekmäge ruhlandyrýar. Nesip bolsa, bu ada mynasyp bolmak we ýurdumyzyň aýdym-saz sungatyny mundan beýläk hem belende galdyrmak üçin yhlasymy gaýgyrmaryn.
— Gysgajyk söhbetdeşligimiziň ahyrynda Nurýagdy Rejebow hakynda ýene käbir zatlary bilmek isleýäris.
— Baş üstüne!
— Siz, köplenç, köne aýdymlary, köne diýenimizde geçen asyryň togsanynjy ýyllarynda döredilen aýdymlary täzeden işlenen görnüşde ýerine ýetirýärsiňiz. Bu siziň özboluşly ýoluňyzmy ýa-da başga sebäp bilen düşündirip bolarmy?
— (Ýylgyrýar) Biz şol aýdymlar bilen ulaldyk, şol aýdymlar hem bizi bu jadyly sungata baglady. Şeýle bolansoň, bu gün ýatdan çykaňkyrlap barýan aýdymlary täzeden dikeltmek, olary täzeden diňlemek hemmämiz üçin hem ýakymly bolsa gerek.
— Täze aýdymlaryňyzyň ilkinji diňleýjisi kim?
— Gelnim. Onuň berýän düzedişleri meniň hem göwnüme jaý bolup barýar. Diýmek, ol diňleýjilikden kämilleşip, talapkär emine hem öwrülip barýan bolmaly (ýylgyrýar).
— Haýsy tagamy halaýanlygyňyzy hem biläýsek.
— Nireden näme iýip gelenem bolsam, öýde manty bişip duran bolsa ýüz öwrüp bilemok. Özüm bolsa diňe heýgenek çakyp bilýän diýsem, ýalňyş bolmasa gerek.
— Nurýagdy, eger aýdymçy bolmadyk bolsaňyz...
— Artist bolmaga synanşardym. «Ýaşlyk» we «Türkmen owazy» teleýaýlymlarynda käbir filmlerde surata düşmek maňa aýratyn ýakymly duýgulary bagyşlady.
— Siz Nurýagdy Rejebow bilen söhbetdeş bolan bolsaňyz, ýene näme sowal bererdiňiz?
— «Ýylyň parlak ýyldyzy» bäsleşiginde siziň üçin iň ýakymly pursat haýsy pursat boldy?» diýip sorardym (ýylgyrýar).
— Onda, size şol sowal.
— Ýeňiji yglan edilenden soňra, şahyr Kakamyrat Rejebowyň sözlerine döredilen «Arkadag» atly aýdymy ýerine ýetirdim. Bu aýdyma dabara gatnaşýan ähli kärdeşlerimiň, tomaşaçylaryň goşulyşmagy halkymyz üçin şeýle eşretleri döredip beren Gahryman Arkadagymyza alkyşymyz bolup ýaňlandy. Bu pursat meniň kalbyma ajaýyplygyň, belentligiň hut özi bolup doldy. Gursagymda Gahryman Prezidentimize, mähriban halkymyza bolan söýgim, borjum egsilmezdir. Goý, milli Liderimiziň başda durmagynda Türkmen döwletleriniň ösüşleri mundan beýläk hem dowamat dowam bolsun!
— Sag boluň! Täze ýyl gutlaglaryňyzy hem diňläýsek.
— Şu söhbetdeşligiň üsti bilen, «Türkmenportalyň» ähli okyjylaryny täze — 2016-njy ýyl bilen gyzgyn gutlaýaryn. Goý, Täze ýyl bagtyýarlyk döwrümiziň beýleki ýyllary ýaly, bedew batly ösüşleriň ýyly bolsun!
Ýöremek – juwanlygyň  syry.
gan aýlanyşyň tizligini artdyrmaga, ýürek, damar we beýni keselleriniň, gan basyşynyň ýokarlanmagynyň, aşa semizligiň öňüni almaga;
bedenimiziň ähli myşsalaryny, şol sanda ýürek myşsalaryny hem güýçlendirmäge;
beýnä barýan kislorodyň mukdaryny köpeltmek bilen pikirleniş ukybyny, zehin potensialyny, şeýle hem öýkeniň howa göwrümini artdyrmaga;
limfalaryň aýlanyşygyny, metabolizmi kadalaşdyrmaga;
bedenimizde zeper ýeten öýjükleriň tiz dikelmegine;
gandaky ýagyň mukdaryny azaltmaga;
holesterol deň agramlylygyny üpjün etmäge;
beden agzalarynyň arasynda özara sazlaşygy emele getirmage;
bogunlaryň ýumşamagyna, bil we boýun agrylarynyň kemelmegine;
süňkleriň berkemegine;
bedeniň dürli kesellere garşy immunitetiniň artmagyna;
ýadawlygyň azalmagyna;
bedeniň rahat dynç almagyna;
bedende keýpiköklügi üpjün edýän endorfin gormonynyň öndürilmegine;
owadan we juwan görünmäge ýardam edýär.
Ýöreýiş beden işjeňliginiň örän oňat görnüşidir.
Sporty söýýän adamlaryň ýönekeý ýöreýiş bilen meşgullanmaga başlaýanlarynyň sany gitdigiçe köpelýär, bu ýöne ýere däldir. Sebäbi ýöreýiş beden işjeňliginiň örän oňat görnüşidir. Uzak wagtyň dowamynda ýöreýişe maşklaryň bir görnüşi hökmünde mynasyp baha berilmändi. Soňky wagtlarda pyýada gezelençleriň peýdasy hakynda köp gürrüň edilip başlandy. Lukmanlar ýöreýişiň ýürek keselleriniň, demgysmanyň, süýji keseliniň ikinji toparynyň we insultyň (beýnä gan inme) ýüze çykmak howpuny azaldaýandygyny aýdýarlar. Fiziki işjeňligiň bu görnüşi ähli ýaşdaky adamlara ýaramlydyr. Ýöreýiş – bu aram depgindäki oňat aerobiki türgenleşikdir.
Sportuň bu görnüşiniň ýerine ýetirilişiniň ýönekeýligi sebäpli ýöreýişe başlamak üçin adama hiç hili üýtgeşik zat gerek däl. Esasy zat, öz aýakgaplaryňyzyň berk we ykjamlygyna, egin-eşigiňizem rahat we hereket etmek üçin amatlydygyna göz ýetirmek gerek. Ýöreýişiň saglygyňyza peýdaly bolmagy üçin onuň bilen azyndan 30 minutlap, iň bolmanda hepdede 5 gezek meşgullanmaly. Eger-de siz has köp ýöremek isleseňiz, onda özüňiziň suw ätiýaçlygyňyzyň ýeterlikdigine göz ýetiriň.
Egere-de, siz ýöreýiş bilen meşgullanmagy ýüregiňize düwen we ondan öň az hereketli durmuşy alyp baran bolsaňyz, onda ýöremäge kem-kemden girişiň. Ilki bilen aram depgin bilen 10 minut ýöremäge synanyşyň. Ýuwaş-ýuwaşdan ýöreýişiň depginini we wagtyny artdyryň. Eger siz bu ýagdaýda özüňizi gowy duýýan bolsaňyz, onda biraz çaltrak ýöremäge synanyşyň. Ýöne öte geçäýmäň. Ýöreýişiň saglyk üçin peýdaly bolmagy üçin onuň depgini aram çaltlykda bolmalydyr. Bu seýilgähde gezelenç edenden biraz depginli bolmaly diýildigidir. Siz ýürek ýygrylmalarynyň ýygylygynyň ýokarlanmagy üçin ýeterlik derejede çalt ýöremeli.
Näçeräk ýöremeli?
Siziň ýaşyňyz we saglyk ýagdaýyňyz siziň ýöreýiş bilen näçe köp meşgullanyp biljegiňizi kesgitleýän esasy sebäpler bolup durýar. Esasy zat ýöreýişi yzygiderli gaýtalamakdyr. Oňarsaňyz, her gün 3 müňden 10 müň ädime çenli aralygy geçmek zerurdyr. Ýöreýişe başlamazdan ozal, biraz el-aýagyňyzy ýazmak hem peýdaly bolar.
Eger-de, ýöreýişi endigiňize öwürseňiz, siz özüňiziň saglygyňyzyň, güýjüňiziň, çydamlylygyňyzyň ýokarlanandygyny we has şähdaçyk bolandygyňyzy duýarsyňyz. Siz lifte derek basgançaklardan peýdalanyp bilersiňiz. Eger iş ýeriňiz öýüňizden o diýen daşda bolmasa, onda ol ýere pyýada gidip bilersiňiz. Şeýle hem, çagalary mekdebe ýa-da çagalar bagyna pyýada äkitmek bolar. Irden ýa-da agşam wagty ýöreýişi ýörite meýilleşdirip bilersiňiz. Ähli zat siziň gün tertibiňize baglydyr.
Şäherleriň köpüsinde söýgüli sport görnüşi bilen arkaýyn meşgullanmak üçin seýilgähler, ýodajyklar ýa-da kenarýaka zolaklar bar. Fitnes klublarda (Sport zallarda) ylgaw ýodalary bar. Olar hem erbet däl, ýöne şeýle zallaryň kemçiligi olarda kislorodyň az bolmagydyr. Kislorod bolsa bedendäki ýaglary aýyrmak üçin örän möhümdir.
Görüşimiz ýaly, ýöreýiş beden işjeňliginiň ajaýyp görnüşidir. Esasy zat, ýaltalyk etmäň. Siz sport bilen näçe köp meşgullansaňyz, şonça-da sagdyn bolarsyňyz.
Ýörite lybas geýmek üçin bäş sebäp.
Kärhanalarda, esasan hem, önümçilik ýerlerinde ýörite lybaslary geýmek esasy şertleriň biri bolup durýar. Hatda kärhanalaryň ýolbaşçylary iş gözükdirmeleriniň arasynda işgärleri lybaslary aýratyn talap edýärler. Eýsem, ýörite iş lybaslary näme üçin gerek? Ine, olary geýmek üçin bäş sebäp.
Önümçilik, oba hojalygy ýaly toplumlarda we ylmy jemgyýetçilikde işçi güýjüniň ähmiýeti aýratyn uludyr. Olar bu pudaklardaky işleriň aýrylmaz bölegine öwrülýär. Ýörite lybaslar işgärleri önümçilikdäki we daşky gurşawdaky ýaramaz täsirlerden goraýar. Onsoň hem iş lybaslary diňe bir howpsuzlygy däl, eýsem, ýerine ýetirilen işiň hilini hem üpjün edýär; bu islendik kärhananyň iş tertibindäki esasy aýratynlykdyr. Çünki islendik kärhananyň üstünlikleri onda döredilýän saglyk we howpsuzlyk şertlerine bagly. Hut, şonuň üçin hem jogapkär hünärmen önümçiligi bökdençsiz guramak üçin ähli talaplaryň berjaý edilmegi barada hemişe alada edýär.
Ýörite lybas ― adaty bir geýim däl. Ol bildirilýän talaplara laýyk gelmeli. Önümçilikdäki agyr şertlere hem çydamaly. Munuň üçin ilkinji şert çig malyň ýokary hilli bolmagydyr. Önümiň ulanyş möhleti, çalt zaýalanmazlygy hem çig malyň hiline bagly. Ýörite iş lybaslary tikilende bolsa iň ýokary hilli matalar ulanylýar. Diýmek, ol beýleki lybaslara garanyňda, işdäki şertlere we ýagdaýlara has köp döz gelip biler.
Ýörite lybaslar işgärleri senagat şikeslerinden goraýar, şeýle hem sanitariýa we arassaçylyk goragyny üpjün edýär. Bu lybaslar ýokary temperatura, sowuklyga we çyglylyga garşy durup bilýär. Amatly we ygtybarly iş lybaslary dürli ýerine ýetirişde, şol sanda wagt talap edýän hereketlerde möhüm orny eýeleýär. Çydamlylygy  bilen adamy hünäri bilen baglanyşykly howplardan goraýar. Mundan başga-da, iş lybaslary howa şertlerinden we betbagtçylyklardan goraýar. Şonuň üçin olary saýlamaga çynlakaý çemeleşmeli.
Ýokary hilli iş lybaslary diňe bir amatly däl, ýatda galyjy hem bolmaly. Şol bir görnüşde taýýarlanan nyşan sarp edijä kompaniýany bäsdeşlerden tapawutlandyrmaga kömek eder. Şonuň üçin käbir kärhanalaryň ýolbaşçylary guramanyň nyşanyny eşiklere goýmagy makul bilýärler, bu bolsa ony tanadýar.
Hut, şonuň üçin iş lybaslarynyň guramanyň hyzmatlary üçin goşmaça mahabat bolup hyzmat etjekdigini bellemek gerek.
Eger kärhana üçin iş lybaslary tikilmeli bolsa, haýsy aýratynlyklara üns bermeli?
howa geçirijiligi;
ýeňil agram;
çydamlylyk;
çalt hapalanmazlygy;
göze gelüwli dizaýny;
goşmaça mümkinçilikleri.
Üstünligiň nämedigini, oňa nädip ýetmelidigini we lybasyň öz eýesine haýsy artykmaçlyklary berýändigini bilmek bilen, ýolbaşçylar iri kärhanalar üçin aýratyn lybaslary lomaý satuw görnüşinde hödürläp biljek taraplary gözlemekde erkindirler. Düzgün bolşy ýaly, ol önümçilik meselesine jogapkärçilikli çemeleşjek, ähli talaplary göz öňünde tutýan, dürli nusgalary hödürleýän we görnüşi dogry saýlamaga kömek edýän ygtybarly öndüriji bolmaly.
Häzirki wagtda uzak möhletleýin hyzmatdaşlygy maksat edinýän kompaniýalar ýokary hilli çig maldan peýdalanýarlar, hünär enjamlaryny ulanýarlar we islendik pudagyň işgäri üçin uzak wagtlap hyzmat etjek owadan, amatly we elýeterli önümleri hödürleýärler.
Tikinçilik pudagynyň türkmen bazaryndaky şeýle kompaniýalaryň biri 2013-nji ýylda esaslandyrylan «Geran» hususy kärhanasydyr. Kompaniýa ýörite, şeýle hem gelin-gyzlar we çagalar üçin lybaslary tikmekde ýöriteleşdirilendir. Kompaniýanyň önümleri ýörite dükanlar ulgamynda satylýar. Onda sargyt ediji kärhanalaryň nyşanlaryny hem buýrup bolýar.
«Geran» hususy kärhanasy lukmançylyk, gurluşyk ýaly pudaklar üçin iş lybaslaryny, şeýle hem gündelik we agşamlyk eşiklerini hödürleýär. Kompaniýanyň hünärmenleri her lybasyň gurluşy we stili bilen bagly çuňňur oýlanýarlar. Çünki önüm diňe bir göze gelüwli bolman, eýsem, amatly hem bolmaly.
«Geran» hususy kärhanasynyň işinde döwrebaplyk esasy ýörelgedir. Dizaýnerler topar adatdan daşary çözgütleri we dizaýn usullaryny ulanýar, tebigy matalardan taýýarlanan milli eşikleri şu günüň nazaryýeti bilen hödürleýär. Her bir müşderiniň islegi çuňňur öwrenilip, olaryň öz dünýäsine laýyk lybas saýlamagyna ýardam berilýär.
Häzirki zaman geýim bazary dürli-dürli. Şol sebäpli «Geranyň» hünärmenleri müşderiler üçin amatly artykmaçlyklary we rahatlygy üpjün etmek üçin moda tendensiýalaryna laýyk gelýän täze görnüşleri gözleýärler.
«Geran» hususy kärhanasy häzirki wagtda köp sanly kärhanalar, şol sanda kiçi we orta telekeçiligiň wekilleri bilen hyzmatdaşlyk edýär. Kompaniýanyň häzirki wagtda Aşgabatda 7 dükany bar, bu bolsa şäheriň islendik ýerinde diýen ýaly lybas saýlamak mümkinçiligini döredýär. Ýakyn geljekde Lebap we Balkan welaýatlarynda hem dükanlaryň zynjyryny açmak meýilleşdirilýär.
Ýüzärlik.
Häsiýeti. Haşal derman ösümligiň dünýäde 6, Türkmenistanda 1 görnüşi duşýar. Ösümlik başgaça ýüzärlik, iswent, adraspan, zäldirk we tüteltgi diýip atlandyrylýar.
Üzärlik – üzärlikler maşgalasynyň adybir urugynyň boýy 30-50 sm-e ýetýän köpýyllyk otjumak wekili. Onuň toprakda ösen ok pisint köki ýerleşýär. Ol aprel aýyndan tä güýzüň ahyryna çenli ösýär. Ösümlik aprel aýynyň ahyrynda – maý aýynda gülleýär, iýunda miweleýär, güýzüň ahyrynda tohumy ýetişýär.
Ýaşaýyş aýratynlygy. Ösümlik gurakçylyga örän çydamly. Güýçli kökleri dikligine topragyň 4-5 metr çuňlugyna aralaşyp bilýär. Ol toýunly we çägesöw toprakly ýarym çöllük düzlüklerde hem dag eteklerinde, kähalatlarda deňiz derejesinden 2800 metr belentliklere ýetýän daglarda bitýärler. Ösümligiň 1000 tohumynyň agramy 2-3 (5) gram. Bir düýp ösümlikde 282-437-ä çenli gozajyklar emele gelýär, olarda 15960-37520-ä deňiç tohumlar bolup, agramy 472 – 715 grama barabardyr.
Ýaýrawy. Diýarymyzda ösümlik Günorta-Günbatar Köpetdagda: Çukurgalada, Hojagalada, Magtymgulyda, Bendesende, Garwulda, Degirmenlide; Merkezi Köpetdagda: Robergowskide, Perwomaýskide, Wannowskiýde, Gökderede, Duşakerekdagda, Çaýekde, Neýrabatda, Germapda, Mürzedagda, Sülüklide, Asylmada, Dogryderede, Babazawda, Dagyşda, Daştoýda, Arçabilde, Ýablonowskide, Gurtlysuwda, Howdanda, Garaýalçyda; Gündogar Köpetdagda: Guryhowdanda, Çyrlakda, Çäçede, Kelatda; Bathyzda we Garabilde; Köýtendagda köpçülikleýin duşýar.
Tebigy gory. Üzärlik ýurdumyzdaky seýrek ot-çöpleriň hataryna goşulmaýar. Dermanlyk maksatlar üçin gory ýeterlik. Ülkämiz boýunça üzärlikli otluklar takmynan 150-350 ga deňdir. Üzärligiň gür otluk 1 ga ýerinde 1400-42000 çenli ösümlik duşýar. Ösümligiň gury otunyň hasyllylygy 1ga/7-9 sentnere barabar. Tohumynyň hasyllylygy 4-5-den 10-12 sentnere çenli. Her ýylda takmynan 80-10 tonna gury çig maly ýygnamaklyga mümkinçilik bar.
Dermanlyk çig maly. Lukmançylyk maksatlary üçin üzärligiň oty, seýrek ýagdaýlarda tohumy dermanlyk çig mal bolup hyzmat edýär. Onuň otuny ir baharda (aprelde) gunçalaýan wagtynda ýygnamaly. Çig maly adaty usulda guratmaly hem taýýarlamaly. Taýýar bolan çig maly mata ýa-da kagyz haltada saklamaly. Möhleti – 1-2 ýyl. Şol bir çig mal ýygnalýan meýdança 1-2 ýyl maý bermeli. Ol tebigy ýagdaýda ösümligiň dikeldilmegini üpjün eder.
Himiki düzümi. Ösümligiň tohumynda 3,5 – 6,0 %-e çenli alkaloid (onuň 60 % garmalin, 30 % - garmin we az mukdarda – garmalol, peganin hem dezoksiwazision) saklanýar. Otunda 1,5 – 3 % alkaloidleriň (takmynan 60 % peganin – wazisina we wazisinon) barlygy anyklanyldy. Mundan başga-da ösümlikde sähelçe mukdarda peganidin, pegamin, peganol we dezoksipeganin alkaloidleri tapyldy. Kökünde 2,15 – 2,70 %-e çenli alkaloidler (esasy – garmin, şeýle hem wazisin we wazisinon) bardyr. Tohumynda – boýag maddalarynyň we 14,25 %-e çenli ýagyň saklanýandygy kesgitlenildi.
Peýdalanylyşy. Üzärlik türkmenleriň arasynda gadym zamanlardan bäri ulanylyp gelinýär. Ata-babalarymyz ony çogdamlap öýlerinde asyp goýupdyrlar, wagtal-wagtal tütedip, tüssesini daş-töwerege ýaýradypdyrlar. Şeýdip, birnäçe ýokanç keselleriň ýokuşmagynyň öňüni alypdyrlar. Häzirki wagtda hem her bir türkmen öýünde bu ösümligiň bir çogdamyny görmek bolýar. Üzärligiň ysyndan bakteriýalaryň, zyýanly mör-möjekleriň we ýylanlaryň gaçýandygy bireýýäm subut edildi. Muňa ösümligiň otundaky we tohumyndaky alkaloidleriň örän güýçli täsiri sebäp bolýar. Türkmenistanda lukmançylygyň nyşanynda üzärligiň şekili ýerleşdirilendir. Bu tötänden däl. Üzärlik türkmen halk tebipçiliginde we ylmy lukmançylykda keselleriň 50-den gowragynyň garşysyna ulanylýar. Ösümligiň dermanlyk häsiýetleri baradaky maglumatlar Abu Aly ibn Sinanyň «Lukmançylyk ylmynyň kanunlary», Seýit Ysmaýyl Gürgenliniň (Jürjanynyň) «Tebipçiligiň ýan kitaby» we Muhammet Hüseýniň «Melhemler hazynasy» diýen eserlerinde duş gelýär. Üzärlik halk lukmançylygynda «ýüzlerçe keseli» bejermek üçin ulanylýan has belli ösümlikdir. Irki wagtlardan onuň tohumyny göz kesellerinde, derlediji, soguljanlaryň garşysyna serişde, umumy gyjyndyryjy serişde hökmünde peýdalanypdyrlar. Üzärligi halkymyz iki maksat üçin - dermanlyk hem boýag ösümligi hökmünde peýdalanýar. Ol çişlerde, garnyň ýellenmeginde, damaryň çekmesinde we merezýelde derman hökmünde ulanylýar. Merezýelde üzärligiň bişen tohumy ulanylýar, ýagny çilim edip çekilýär. Bu bejerginiň dowamlylygy – 3 4 aý. Şunda näsag berk berhiz saklamaly (turşy iýmitleri iýmek we spirtli içgileri içmek düýbünden gadagandyr). Dişiň agyranda üzärligiň tohumy bilen gara üzümi garyşdyryp we soňra agyryly dişiňe ýapmaly. Muhammet Hüseýn Gündogar halk lukmançylygynda bu ösümligiň ulanylyşy barada şeýle ýazýar: «Üzärlik – näzik serişde, çyglygyň netijesinde dörän kükrek kesellerini bejerýär, ysy hem içegedäki ýeli aýyrýar; aşgazandaky we içegelerdäki ereýän hem-de goýy, iriňli massalary aýyrýar». Halk lukmançylygynda üzärligiň otundan, tohumyndan we gülünden gaýnadylyp taýýarlanan dermanlyk pet sowuklamada, gyzzyrma keselinde ulanylýar. Oty gaýnadylan suw bilen syrkawyň bedenini ýuwmak arkaly guragyry, gijilewük we beýleki deri keselleri bejerilýär. Merkezi Aziýanyň halklary bu ösümlikden taýýarlanan jöwheri diş eti agyranda agzy çaýkamak arkaly peýdalanýarlar. Owganystanda üzärligiň tüssesi ysmaz kesellerini bejermekde peýdalanylýar. Üzärligiň tohumyndan taýýarlanan melhem demgysmada we böwrek kesellerinde peýdaly. Lukmançylykda gidrohlorid peganin (gerdejik we ampula görnüşinde) miopatiýada hem miasteniýada, şeýle hem iç gatamada, içegäniň atoniýasyna iç sürüji serişde hökmünde ulanylýar. Garmini epideminli episefamitde, sandyrawukly ysmazda we Parakson keselinde peýdalanmak maslahat berilýär.
ýaralary, demrewi aýyrýar. Zäherli mör-möjekler çakanda ösümligiň otunyň bir çaý çemçesini (5 g) ýenjip ýapmaly. Üzärligiň 200 gram owradylan otuny 10 litr gaýnag suwda 10-15 minutlap saklamaly. Soňra hasa bilen süzmeli. Emele gelen jöwhere suwa düşünseň bogunlardaky guragyry köşeşýär. Bu jöwher demrewi we beýleki deri kesellerini bejermekde hem peýdaly.
Ýüň halylar hakynda nämeleri bilmeli.
Gadymy döwürlerde çarwadarlardyr maldarlar tarapyndan ýüňden dürli görnüşli örtgüler, egin-eşikler we haly önümleri taýýarlanylypdyr. Ondan bäri müňýyllyklar geçse-de, ýüňi çig mal hökmünde halyçylykda peýdalanmak adaty ýitip gitmedi. Tersine, ýüňden elde dokalan halylar bu ugurda iň gowy görnüşleriň biri hasaplanylýar. Şu ýerde ýüň haly önümleriniň oňyn hem oňyn däl taraplary hakynda belläp geçeliň.
Gündogar halylarynyň taýýarlanylyşynda diňe tebigy çig mallardan we boýaglardan peýdalanylýar. Olar saglyk üçin ähmiýetlidir.
Bu ýüň halylaryň iň esasy oňyn taraplarynyň biridir.
Ýüň halylary ähli döwürlerde berkligi bilen şöhratlanypdyrlar. Seresaplylyk bilen ulanylan ýagdaýynda bu halylar öz eýesine ýarym asyrlap hyzmat edýärler. Şunda haly süýümleriniň zeperlenmelere durnuklylygy bellärliklidir.
Gadymy we köne elde dokalan ýüň halylary kolleksionerler üçin tapylgysyz baýlykdyr. Şeýle halylaryň bahasy wagtyň geçmegi bilen diňe ýokarlanýar.
Haýwanlaryň tüýünden taýýarlanylýan beýleki çig mallar ýaly, tebigy ýüň hemdöremegine sebäp bolup biler.
Ýüň halylaryny gyzgyn suw, bug we pH derejesi ýokary bolan tegmil aýyryjy serişdeler arkaly arassalamak gadagandyr.
Tebigy ýüň süýümi hapany. Olaryň çyg ýerde saklanmagy bolsa heňi döredip biler.
Ýüň halylaryna dogry ideg etmek bilen olaryň gözelligini gorap bilersiňiz. Şonda bu ajaýyp önümler size we öýüňiziň myhmanlaryna ýakymly duýgulary bagyşlar.
Ýurdumyzda owadan hem-de ýokary hilli halylary alyjylara hödürleýän dükanlaryň biri «Arzuw haly». Dükanda eýran, türk we türkmen halylarynyň dürli görnüşleri, reňkleri, gurluşlary bar.
Dünýäniň dürli kärhanalary bilen işjeň hyzmatdaşlygy alyp barýan «Arzuw haly» dükany ýokary hilli halylary amatly bahadan ilata ýetirýär.
Şahsy biznesiň ilkinji basgançaklary.
Düşnükli! Özü ukyplaryňyzy işewürlik dünýäsinde synap görmekçi. Synap görmekçi hem däl-de, mümkin bolsa, uly işewürleriň hataryna goşulmakçy. Ýöne nämeden başlamaly? Elbetde, kiçi telekeçilikden. Ýöne haýsy işe baş goşanyňda ýalňyşmarsyňyz we has dogry ädim ädersiňiz. Başga-da bir zerurlyk bar: siziň saýlap alan işiňiz  az çykdajy bilen gowy girdeji getirmeli.
Nämeden başlamaly? Dünýä metbugatyna ýüzlenip, bir käbir iş ugurlaryny salgy bereli. Özüňize we başarnyklaryňyza iň ýakynyny özüňiz saýlaň! Kim bilýär, belki, nepi deger.
Hereketiň az, ähli işleriň tehnologiýalaşýan döwründe adamlar öz saglygy hakynda ozalkylardan has köp endişe edýärler. Ýörite hünärmenler bilen şertnama baglaşyp we internetiň mümkinçiliklerinden peýdalanyp, şahsy merkeziňizi açsaňyz, isleg bildiren kän bolar.
Belki, birnäçe orunlyk ýa-da sargytlar boýunça eltip berýän garbanyşhana bolup biler. Wagtyň geçmegi bilen belli bir müşderileri tapsaňyz, bu has-da gowy. Umuman, adam bir günde birnäçe gezek garbanmaly bolýar. Datly tagamlary taýýarlasaňyz, bu işden girdeji alyp bilersiňiz.
Syýahatçylyk hiç haçan azalmaýar. Diýmek, syýahatçylyga gönükdirilen işewürlik hem şowsuzlyga uçramasa gerek. Syýahatçy kän, esasy zat, olara iň gowy we elýeterli hyzmatlary hödürlemek. Şulary başarsaňyz, agentlik siziň girdeji çeşmäňize öwrülip biler.
Biz başlangyç ugurlaryň sanawyna goşan hem bolsak, bu işewürligi ulaldyp, dünýä meşhur kompaniýalar bolup bilenler bar. Elbetde, tagam tiz taýýar bolmaly. Ikinji şerti bolsa, onuň hakykatdan-da tagamly bolmagydyr. Goý, adamlar ýolugra garbanmak üçin siziň dükanyňyzy saýlasynlar.
«Şokoladdan taýýarlanylýan zatlaryň ählisi lezzetli» diýen aýtgyny siz hem eşiden bolsaňyz gerek. Şokolad hemmäni bolmasa-da, köp adamy özüne çekýär, çagalar barada-ha gürrüňem ýok. Eger siziň açan çaklaňja kafeňiz şokoladly önümleri hödürleýän bolsa, oňa müşderi kän ýygnanardymy? Biziň pikirimizçe ýygnanardy. Ýöne bu işde ilki bilen dünýä tejribesini öwrenmek maslahat berilýär.
Gymmat bahaly türgenleşik enjamlaryny satyn almak şert däl. Siziň enjamlaryňyz, goý, arzan bolsun, ýöne müşderilere dogry we netijeli türgenleşmegi öwredip bilýän hünärmenleriňiz bolsun! Esasy zat şol. Eger adamlar sizdäki türgenleşikleriň netijesini görseler, olar dostlaryna, tanyşlaryna hem maslahat bererler. Aksiýalar we beýleki höweslendirmeler bolsa size goşmaça girdeji getirip biler.
Mysal üçin, şäherlerde diňe manty ýa palaw bişirýän restoranlara gabat gelýäris. Gysga wagtyň içinde olaryň meşhurlygy şeýle bir artýar welin, müşderileri köpugurly garbanyşhanalaryňkydan asla az däl. Belki, siz hem bu işe baş goşup görersiňiz.
Adamlaryň şahsy komýuterlerini hakerlerden, troýan wiruslaryndan we beýleki käbir howplardan goraýan hyzmat merkezi hem girdejili bolup biler. Çünki şeýle merkezler biziň döwrümizde zerur nokatlaryň birine öwrüldi.
Eger programma taýýarlamakdan, umuman, tehnologiýadan gowy başyňyz çykýan bolsa, uly kompaniýalar üçin IT ― maglumat merkezlerini hem dörediji bolup işläp bilersiňiz. Çünki maglumat merkezi olar üçin esasy zerurlyklaryň biri.
Häzir olar ähli ýerde giňden ornaşdyrylýar. Belki, bu işe baş goşup, siz hem öz müşderileriňizi tapyp gidersiňiz.
Bu işde tejribe toplan hünärmenleri tapyp, şahsy merkeziňizi açmak hem özüňiz, hem adamlar üçin peýdaly bolup biler. Adamlaryň özüni ýeňil duýmak (başgaça aýtsak, çaga ýaly duýmak) islegi size girdeji getirer.
Şeýle bir agentlik döredip, şahsy hojalyklara santehnik, elektrik, tämizleýji, hemra antennasyny sazlaýjy, eneke ýaly, köpugurly hyzmatlary hödürläp bilersiňiz. Şeýle hyzmatlar adamlara günde-günaşa gerek. Agentligiň göwnejaý hyzmatlary iki tarapa-da bähbitli bolar.
Şeýle merkezleriň sany ýurdumyzda köpelýär. Siz hem şolaryň biri bolmaga mynasyp. Onsoň hem terbiýedir bilim meselesinde ata-eneler bilen mugallymlara kömekçi bolmak ýaly gowy zat barmy?!
Siz ýene-de bu işi başarýan hünärmen tapyp, işewürligiň ýolbaşçysy bolup bilersiňiz. Mobil gurluşlar ýaşaýyşymyzda köpeldigiçe, olara dürli hyzmatlary berýän merkezleriň hem işi köpelýär. Siziň hem müşderiňiziň ýetik boljakdygyna ynanyp bilersiňiz.
Işewürligiň dürli ugurlary boýunça hünärmenleri işe alyň we öz agentligiňizi, mümkin boldugyndan, giň gerimde mahabatlandyryň. Goý, siziň hünärmenleriňiz müşderilere işewürligiň dürli ugurlary boýunça tölegli maslahatlary bersinler.
Eger öz dükanyňyzy şeýle dükanlaryň seýrek ýerinde açyp bilseňiz, bu has girdejili bolar. Çünki ulaglaryň ätiýaçlyk şaýlary gündelik harytlaryň hataryna bireýýäm goşluşyp gitdi.
Esasan hem şäherde şeýle merkezi açyp bilseňiz, bu siziň geljekki uly biznes meýilnamalaryňyzyň ilkinji ädimi bolup biler.
Häzir esasy zerurlyk duýulýan hyzmatlaryň biri. Çünki internetiň ýaýrawy gün-günden giňeýär. Onsoň, adamlar siziň hyzmatyňyza hem zerurlyk duýup bilerler.
Özi-de diňe sargytlar boýunça işlemän, öz dükanyňyz hem bolsa girdeji has uly bolup biler. Çünki mebel ― öý goşlary iň gerekli harytlaryň hatarynda ymykly ornaşdy.
Adamlara arassalanan suw paýlasaňyz, hem olaryň saglygy, hem öz girdejiňiz üçin hereket etdigiňiz bolardy.
Şahsy iş otagyňyzdan elektron poçtaňyza we SMS arkaly telefon belgiňize "Türkmentelekomdan" habar berme hyzmaty.
Internet ulanyjylaryň sany günsaýyn artýar. Häzirki wagtda internet elýeter bolup, köp öýlerde, iş ýerlerinde bar diýsek ýalňyşmarys. “Türkmentelekom” döwlet elektrik aragatnaşyk kompaniýasy öz müşderileri üçin täze hyzmaty döredendigi barada www.online.tm saýtynda bellenilýär.
Bu hyzmat her müşderä degişli şahsy iş otagyndan elektron poçtasyna ýa-da SMS arkaly telefonyna käbir zerur bolan maglumatlary habar berýär. Hyzmat tölegsiz bolup, ony işe girizmek üçin şahsy iş otagyndaky sanaw bölüminden “Главная/Сообщения/Оповещения” geçip, mobil telefon belgiňizi (9936xxxxxxx) ýa-da elektron poçtaňyzy (ýa-da ikisini hem) girizip we tassyklap, özüňize gerekli habar berme hyzmatlaryny saýlap işe girizip bilersiňiz.
Suratda görnüşi ýaly, şahsy iş otagyňyzdaky hasabyňyz boýunça şulardan habarly bolup bilersiňiz: balansyňyz belli möçberden azalanda, bir gün öňünden tölenmeli mukdaryňyzyň gutarýandygynyň ýatladylmagy, hasabyňyz boýunça aýlyk hasabat, tölegiň geçendigi barada habar, antiwirusyň möhletiniň tamamlanýandygy barada duýduryş we aýlyk hasap.
SMS arkaly habar berme hyzmatlaryna başga-da brinäçe mysallar bermek bolar, meselem bank ulgamyndan, SMS banking hyzmaty – müşderiniň öz kartyny zerur wagtynda blokirläp bilmek mümkinçiligi, SMS habar berme hyzmaty – aýlyk zähmet haky karta geçende ýa-da kartda islendik hereket bolanda müşderini SMS arkaly duýdurmak, Internet banking we Mobil banking hyzmatlarynda islendik töleg edilende müşderä SMS ibermek arkaly şol amaly tassyklatmak we ş.m.
Şeýle mümkinçilikleriň döredilmegi ähli tarapdan amatly bolup, adamlaryň işlerini aňsatlaşdyrmaga ýardam berýär.
Şampun barada 10 maglumat.
1.Ilkinji şampun 1881-nji ýylda peýda boldy, onuň ilkinji marketing kompaniýasy bolsa “umumy ulanyş üçin sabyn” diýen ýaly atlandyryldy. Satyjylar sabyn diňe bir şahsy arassaçylyk üçin däl, eýsem, hajathanany, kir ýuwulýan otagy, naharhanany ýuwmakda hem peýdalanmagy maslahat berýärdiler, onuň çaga-da, ite-de, ata-da, hatda hakyky we ýasama dişleri arassalamaga-da ýaramlydygyny aýdýardylar.
2.1908-nji ýylda Nýu-Ýorkuň iň meşhur gazeti “Saç ýuwmak üçin şampundan nähili peýdalanmaly?” diýen kolonkany okyjylara hödürläp başlady. Çünki adamlaryň agramly böleginde şampun bilen saçyňy ýuwmak barada asla düşünje ýokdy.
3.Gazet kolonkasynyň esasy täzeçilligi şol wagtlar ýörgünli bolan alty hepdede bir gezek saçyňy ýuwmaga derek her iki hepdeden ýuwmagy ündeýänligindedi.
4.Haçan-da, siz şampuny eliňize çalaja sykan halatyňyzda Keýiň netijeliliginiň — şampunyň şol sähelçe damjasynyň sanlyja sekuntdan aşakdan ýokaryk urýandygynyň sebäbini düşündirmek üçin alymlara 40 ýyl gerek boldy.
5.Şampunlaryň ählisiniň düzüminde silikan bar, ol saçlaryň goragy üçin möhümdir. Çünki şampunyň düzümindäki beýleki goşundylar saçyň tüýjümek kökleri tarapyndan ösdürilýän tebigy suw geçirmeýän gatlagyny ýuwýar.
6.Şol bir görnüşli, ýöne dürli bazarlar üçin niýetlenen şampunlar öz düzümi boýunça tapawutlanýarlar. Munuň özi anyk ýurt üçin häsiýetli bolan suwuň himiki düzümi bilen baglanyşyklydyr. Tebigy talh suwly (ýokary minerallaşdyrylan) ýurtlarda ýokary derejede köpürjikler ýaly, şampuna polimerler goşulýar.
7.Çagalara niýetlenen şampunlar bary-ýogy öz düzüminde çyglandyrýan maddalaryň, şeýle hem polimerleriň öz mukdaryny saklaýar. Çünki çagalaryň deri mäzleri ulularyňka garanyňda azrak syry özünde jemleýär. Çagalaryň saçlarynyň daşky görnüşiniň arassa — ýelmeşmeýän we gataňky däl görnüşde köpräk saklanýandygy hem şonuň üçindir.
8.NASA astronawtlara ýuwulmagy talap etmeýän şampunlary berýär. Olary ulanylandan soň, diňe polotense bilen süpüräýmek galýar. Ýöne bu köpürjiksiz şampunlar ýörite NASA-nyň barlaghanasynda döredilen däldir. Ilkibaşda olar ýuwnup-ardynmaga ukypsyz adamlaryň ýatan hassahanalary üçin taýýarlanyldy.
9.2011-nji ýylda ýapon alymlary şepagat uýalaryna we hassa seredýänlere kömek üçin saç ýuwýan robotlary döretdiler. Robot tebigy şertlere laýyk saç ýuwmak üçin 8 jadyly barmaklar bilen üpjün edilendir.
10.Adaty şampun ýüňli jandarlaryň täze görnüşlerini kesgitlemäge ýardam etdi. Alymlar bary-ýogy muzeýlerdäki ýüňleri şampun bilen ýuwdular, munuň özi häsiýetli bolmadyk bakteriýalary aýyrmaga we gazylyp alnan jandarlaryň arassa DNK-syny kesgitlemäge mümkinçilik berdi.
Şekere bolan islegi ýeňip geçmegiň 6 usuly.
«Süýji zat iýmesem bolanok», «Şokolad süýjülerini hem-de beýleki süýji zatlary örän halaýan», «Iň halaýan zadym süýji» we şuňa meňzeş sözleri dostlaryňyzdan, ýakynlaryňyzdan günde diýen ýaly eşidýänsiňiz ýa-da bu sözleri özüňizem ýygy-ýygydan gaýtalaýansyňyz. Ýöne şekerli zatlary köp iýmegiň saglygymyza ýaramaz täsir edip bilýändigini welin hemmämiz bilýän bolsak gerek. Şonuň ýaly-da, şeker iýmesek hiç bolmaýan ýagdaýynda oňa nähili çäre görüp bilerkäk?
Bu makalada şekerli zatlary iýmegimizi çäklendirip biljek ýa-da şekerçil endigimizi bes etmäge ýardamyny ýetirjek maslahatlar jemlenendir.
Şekere bolan islegimizi nädip ýeňmeli?
Mysal üçin, adatça çaýymyza guýýan iki çemçe şekerimizi bir çemçe azaldyp, şeýle-de iýýän süýtli şokoladymyzyň ýerine ajy şokoladlary iýip bileris. Şokoladyň düzüminde kakao-bob önümi näçe köp bolsa, onuň şekeri hem şonça azdyr. Käbir ajy şokoladlarda kakao-bobuň mukdary 99%-e çenli hem bolup bilýär.
. Olar has uzak siňdirilýär, şonuň üçinem özüňizi uzak wagtlap dok duýarsyňyz. Çylşyrymly uglewodly iýmitlere däneler, nohut, gök önümler, kömelekler, otlar, miweler, tokaý miweleri, hozlar, un önümleri degişlidir.
Yzygiderli geçirilýänfiziki hereketler stressi basýar, ol bolsa şekere bolan islegi ýokarlandyrýan şertdir. Munuň üçin günde türgenleşik zallaryna gitmek, o bolmasa-da her gün maşk etmek ýeterlikdir.
Dogrusy, bu iki peýdaly zatlar artykmaç agramdan dynmaga kömek edip, zerur bolan şeker bilen üpjün eder.
Kän barýan.
Özüňize kän bir ajykmaz ýaly we süýji zatlary küýsäp durmaz ýaly iýmit tertibini düzjek boluň.
Beýnini işjeňleşdirýän akyl işi. Netijede, beýnimiz ony süýjüler bilen ätiýaçlandyrmagy talap edýär.
Stressi süýjülik bilen basmak endigi;
Ukynyň kadasynyň bozulmagy.
Şeýle-de iýmit tertibiňizde süýjüli gazlandyrylan suwlary, fruktoazly, şekeri çalşyryjyly süýjüli naharlary, siroplary, şeýle-de pirožnylary we ş.m iýmegi çäklendirmek zerurdyr.
Hemme zatda sazlaşyk bolmalydyr. Şonuň üçin süýjülerdenem doly ýüz öwürmeli däldir. Gowy ýeri, birneme zyýansyz süýjüleriň hem bardygy. Olaryň hatrarynda zefir, pastila, ajy şokolad, marmelad, ary baly, miweler, gury iýmişler, tokaý miweleri we ş.m bellemek bolar.
Şeýle zehin bar.
Mysal üçin, aýdalyň, 6479x7=? Şu amaly hasaplamak üçin size bary-ýogy dört sekunt berilýär. Hawa, ýalňyş eşitmediňiz! Siz bu hasaplamanyň jogabyny goşar sagadyňyzyň sekunt sanaýan uly dili dört ädim ätýänçä tapyp bilersiňizmi?
Seýran barada birinji gezek eşdenimde men hem edil siz ýaly: “Mümkin däl!” diýipdim. Ýöne mümkin eken. Hawa, şeýle zehin bar. Ol köpeltmek bilen baglanyşykly matematiki hasaplamalaryň ussady. Diňe köpeltmek bilenmi? Ýok, diňe köpeltmek däl. Uly belgileri sanlary bary-ýogy dört sekuntda köpeldip durka, biz onuň iki sany üç belgili sany biri-biriniň üstüne şol sekundyň özünde goşup berýändigini aýdyp hem oturjak däl. Ýöne, ine, siz  bu maglumaty hem öwrendiňiz! Özi barada has köp maglumaty bolsa, üýtgeşik ukybyň eýesi, Halkara türkmen-türk uniweristetiniň uçurymy, häzir bolsa ýaş nesle iňlis dili boýunça bilim berýän bilim işgäri Seýran Nuryýewiň hut öz dilinden eşdeliň!
-Seýran, seniň ukybyň barada men-ä öňden bäri habarly! Ýöne şeýle-de bolsa, men saňa entegem haýran. Öňem telim ýola beren sowalymy ýene bir gezek gaýtalaýanym üçin gaty görme! Bu hasaplamalaryň biri syry barmy ýa-da şahyrlaryň kalbyna ylham gelşi ýaly, hasaplamalaryň jogaby seniňem beýniňe niredendir bir ýerden uçup geläýýärmi?
-Men ýene bir gezek iki soragyňa-da “Ýok” diýip jogap berýän. Ylmyň juda ösen zamanasynda ýaşaýarys. Şonuň üçin hem käbir çylşyrymly hasaplamalara çenli aňsat hasaplamagyň ýollary tapyldy. Ýöne men olaryň birini hem öwrenmedim. Öwrenjek hem bolamok. Hasaplamalara “hile” salyp, çalt jogap tapyp bilmek zehini küteldýär diýip düşünýärin. Şonuň üçin menem bu hasaplamalaryň hiç hili syrynyň ýokdugyny ýene bir gezek aýtmaly bolýaryn. Niredendir bir ýerden beýnime uçup gelýän jogap hem. Ähli zady uzak ýyllaryň türgenleşiginden soňra ele aldym diýsem, has dogry jogap bolar.
-Aýdýanlaryňdan çen tutsaň-a sen has kiçikäň hasaplamalar bilen gyzyklanyp başlana meňzeýäň.
-Kiçikäm, ýöne has kiçikäm däl. Baryp ikinji synpda öwrenen köpeltmek jedwelimiz altynjy synpa gelenimizde meni has özüne çekip başlady. Birnäçe wagtlap türgenleşip, 0-dan 10-a çenli ähli sanlary bir belgili sanlara sakynman köpeltmegi ele aldym. Elbetde, köp zähmeti talap etmedi. Ýöne näme-de bolsa, bu ilkinji ädimimdi. Soňra hasaplamalar barada has kämilleşmegi ýüregime düwdüm we iki belgili sanlary bir belgililere sakynman köpeldip bilmek üçin türgenleşdirm. Iki belgililerden soňra, üç belgililere, soňra-da dört belgililere geçdim.
-Ýöne näme üçin iki belgili bolsun, üç ýa dört belgili bolsun, ähli sanlary diňe bir belgili sanlara köpeldýäň (3847x8=? görnüşde)? Ikinji sany biraz ulaltmak niýetiň ýokmy?
-Ine, başdaky beren sowalyň jogaby şu ýerden hem gelip çykýar. Eger men haýsydyr bir “syr” arkaly hasaplaýan bolsam, “syralaryň” galan böleklerini hem ele almaga çalşardym. Ýöne görşüň ýaly, has köp belgili sanlary bada-bat köpeldip bilemok. Diýmek, entek türgenleşigim ýeterlik derejede däl. Ýöne şu soragy berjekdigiňi öňünden bilen ýaly, üç belgili sany iki belgili sana bada-bat köpeltmek barada türgenleşýän. Enteg-ä netije o diýen gowy däl. Dogry jogaby tapmak üçin ýedi-sekiz sekunt dagy wagt gerek bolýar. Käte bolsa, beren jogaplarym hem ýalňyş çykyp bilýär. Ýöne munuň başaryp bolmajak zat däldigine hem gözüm ýetdi.
-Edil häzir bada-bat nähiliräk hasaplamalara jogap berip bilýärsiň?
-Üç belgili sany bir belgili sana üç sekuntda köpeldip bilýän. Dört belgili sany bir belgilä köpeltmegim üçin bolsa, ýene bir sekunt gerek bolýar. Mundan başga-da iki sany üç belgili sany biri-birine goşmak üçinem üýtgeşik wagt gerek däl. bary-ýogy iki-üç sekunt ýeterlik.
-647+834=?
-Bada-bat hasap bilmegiň durmuşda kän ýerde peýdasy-ha degýändir.
-Şu hasaplamalary öwrenenimden soňra, meniň üçin matematikada esasy zat köpeltmek ýaly bolup dur. Çalt hasaplamalarymyň durmuşda gaty kän ýerde peýdasy degýär. Esasan hem söwda edenimde.
-Çalt hasaplamalary mundan beýläk kämilleşdirmek hakynda-da pikirlenýäsiň, elbetde!
-Hawa, mysal üçin edil häzir kimdir biri hasaplamany ýatdan aýdanynda beýnime biraz agram düşýär. Ýöne haplamalry ýazgyly ýagdaýyny görenimde jogap bermegi has-da çaltlandyryp bilýärin. Diýmek, men entegem kämilleşmeli. Hasaplamalar ýatdan berlende-de edil ýazylgy duranynyňky ýaly ýeňillik bilen hasaplap bilmeli. Onsoňam çalt bölmegi we kök almagy öwrenjek bolýaryn.
-Olaram öwreneňsoň, seniň bilen ýene söhbetdeş bolarys. Saňa mundan beýläk hem okuwyňda-da, durmuşyňda-da üstünlik arzuw edýäris. Ýöne hoşlaşmankak ýene bir soragym bar.
-Iki gulagymam sende.
-4395-i 8-e köpeltseň näçe bolýar?
-Berekella, sag bol, Seýran! Ýene bir gezek uly üstünlikleri arzuw edýärin!
Şu tomusda garderobyňyzy bezemeli 5 sany döwrebap geýimler.
2022-nji ýylyň tomsy dowam edýär we her bir gyz özüne çekiji bolmak we özüniň gaýtalanmajak keşbi bilen hemmelerde täsir galdyrmak isleýär. Bu möwsümde moda bolan egin-eşikler bilen garderobyňyzy doldurmagy teklip edýäris.
Aşgabatdaky türk haryt nyşanlarynyň dükanlarynyň wekilleri bolan – «LC Waikiki», «Mavi» we «Koton» şu tomus möwsüminde bäş sany esasy egin-eşik görnüşleriniň sanawyny düzmäge kömek etdi.
«Aýallar üçin penjek we jalbar» sözüniň diňe ofis işi üçin niýetlenen esasy reňklerde nusgawy görnüşde döredilen egin-eşigi aňladýan günleri tamamlandy. Häzirki wagtda dizaýnerler gyzlar üçin ýiti we çuň reňkli ajaýyp eşikleri hödürleýärler. Mundan başga-da, moda öýleri dürli görnüşlerde we biçüwlerde döredilen penjekleri hödürleýärler: mysal üçin, ulaldylan biçüwde, adaty bolmadyk kesimli ýa-da egin çyzygyny öňe çykarýan görnüşler.
Penjek we jalbar aksessuarlaryň sazlaşygynda we dürli köýnekçeler, köýnekler we toplar bilen bilelikde teatra, restorana, duşuşyga we iş duşuşygyna gitmek üçin örän amatly bolar.
2022-nji ýylyň ýaz-tomus möwsüminiň ýene bir öňdebaryjy modalarynyň biri hem gysgaldylan topdyr. Egin-eşikleriň bu görnüşi jins, giň balak ýa-da gysga etek bilen owadan görünýär. Top-bra bomber kurtkasy, köýnek ýa-da erkekler üçin niýetlenen biçüwli žaket bilen sazlaşykda batyrgaý gyzlaryň özboluşly keşbini emele getirer.
Hünärmenleriň pikirine görä, 2010-njy ýylyň modasy täzeçil görnüşde hemişelik moda hökmünde galyp biler. Köýnegiň, bokurdakly geýimiň (wodolazkanyň) ýa-da topyň dürli ýerlerindäki kesim dürli şekillerde synag geçirmäge mümkinçilik berýär.
Bil çyzygynyň gapdal kesimleri bedeni has owadan görkezýär.
Ellerde we eginlerde ýörite goýlan kesimler has näzik görünýär.
Döş we arka taraplardaky kesimler özüne çekiji görünýär, şeýle görnüş agşamky köýnekde ajaýyp görner.
Üýtgeşik we adaty bolmadyk moda çözgütlerini halaýanlar bolsa özünde birnäçe kesimleri birleşdirýän eşik görnüşlerini saýlap bilerler.
2021-nji ýylyň meşhur biçüwleriniň biri bu möwsümde hem moda münberlerinde mynasyp ornuny tapdy. Şonuň üçin hem siziň geýimleriňiziň arasynda giň jinsi ýok bolsa, ony satyn almagy maslahat berýäris.
Bu görnüş diňe bir döwrebap bolman, eýsem, ählumumydyr: ony islendik aýakgap görnüşi bilen (sport aýakgaby, ökjeli köwüş, ýeňil aýakgap) we üstki geýim (bluzka, erkin köýnekçe, bleýzer penjegi) bilen utgaşdyryp geýmek bolýar.
Jinsiň ini azajyk giňlikden iň uly göwrüme çenli dürli-dürli bolup biler. Şeýle hem bu möwsümde bili pes, ýyrtylan we keşdeli jinsler has meşhurdyr.
Döwrebap köýnek, möwsüme garamazdan, aýal-gyzlarda hökmany bolmaly geýimleriň biridir. 2022-nji ýylda giň ýeňli erkin biçüwli köýnek görnüşleri has meşhurdy. Şeýle biçüwiň bedeniň käbir kemçiliklerini örän gowy gizleýändigi bellenmäge mynasyp artykmaçlykdyr. Mundan başga-da, şu tomusda moda nusgalarynyň hatarynda uzyn köýnegi we giň biçüwi agzamak bolar.
Şeýle hem bu ýyl dizaýnerler gadymy bezegler, bezeg daşlary, bantik, örme nagyşlar we beýleki moda utgaşmalary bilen bezelen köýnek ýakalaryna aýratyn üns berýärler.
Aşgabatdaky «Berkarar» söwda merkezinde ýerleşýän «LC Waikiki», «Mavi» we «Koton» dükanlaryna baryp, söwda edip bilersiňiz. Haryt nyşanlarynyň dükanlarynda mösümiň soňky görnüşleri we moda görnüşleri alyjylara hödürlenýär.
Näme üçin dükanlara baryp görmeli?
Eşikleriň, aýakgaplaryň, ýantorbalaryň we esbaplaryň yzygiderli täzelenýän baý görnüşleri;
Bütin maşgala we islendik pursat üçin şekil saýlamak mümkinçiligi;
Ýokary hil we dizaýn çemeleşmesi.
Ýokarda agzalan döwrebap egin-eşik dükanlary müşderilere ýetirýän ýokary hilli hyzmatlary bilen tanalýarlar. Dükanlar müşderileri begendirmek maksady bilen yzygiderli arzanladyşlary, aksiýalary we baýrakly oýunlary guraýarlar.
Şäheriň daşyndaky emlägiň nähili artykmaçlyklary bar?
Öýleri proýektirlemekdäki häzirki zaman çemeleşmeler, şäherden daşary durmuşy söýüjileriň arasynda uly islegi gün saýyn artýar. Elbetde, şäheriň daşyndaky öýüň gurluşygynyň özi örän köp zähmeti talap edýän prosesdir, bu proses diňe bir predmetiň özi barada teoretiki bilimiň bolmagyny talap etmän, eýsem baý praktiki tejribäni hem talap edýär. Häzirki wagtda stiliň we beýleki kemçilikleriň sany özbaşdak düşünmek kynlaşýan derejede köpelýär we köp dürliligi artýar. Şeýle ýagdaýda hünärmenleriň kömeginden peýdalanmak ýerlikli bolýar.
“Güneşli zaman” hususy kärhanasy öýleriň gurluşygyny şahsy sargamalar boýunça amala aşyrýar. Hünärmenler öýüň dizaýninde we proýektinde her bir müşderiniň islegini göz öňünde tutýarlar. Hususy öý gurluşygynyň häzirki zaman gurluşygy, hususan-da, stilistikasy ýeterlikli derejede giň we köpdürlidir. Ol öz içine şulary alýar: minimalizm, Ýewropa funksionalizmi, funksional modernizm, hi-tech we ş.m. Ýöne bu agzalan stilleriň ählisi umumy aýratynlyklary bilen bagly – häzirki zaman stilli öýe eýe bolmak isleýän adamlar üçin öýleriň özüne çekiji proýekti hasaplanylýar.
Ýaşaýyş jaýynyň meýdany;
Materiallaryň köpdürliligi;
Goşmaça ýanaşyk gurluşyklar.
Şäherden daşky şahsy öýüň gurluşygy kesgitli güýji we goýumlary talap edýär. Ýöne şäher jaýlaryna seredende örän düşewüntli hasaplanýar. Şäherden daşarda emlägi gurup, bitewi ýaşaýyş jaýyndan başga-da adam ýer mellege hem eýe bolýar. Şäherden daşardaky jaýlaryň amatlygy we gelşigi şäher jaýlarynyňkydan has öňe geçýär.
Şäherden daşardaky öýleriň gurluşygynyň ýene bir wajyp aýratynlyklarynyň biri – bu ekologiki we tebigy materiallary peýdalanmak mümkinçiligidir. Şeýle-de senagat zolaklaryň we ulaglar köplüginiň ýoklugy, arassa howany we ümsümligi berýär. Bu şertleriň bary doly derejede dynç almaga we güýç toplamaga ýardam edýär.
Şäheriň daşyndaky öýüň gurluşygy bilen meşgullanyp, “Güneşli Zaman” hususy kärhanasynyň hünärmenleri işlerini ak ýürekden etmeklige çalyşýarlar we peýdalanylýan materiallaryň hiline we ussalaryň hakyky hünärmenligine kepil geçýär.  Öý eýesine öýüniň howpsuzlygy barada  alada etmek zerurlygy ýok.
Şäherden daşarda mellegiň ýanyndaky şahsy ýeriň bolmagy bu öýleriň artykmaçlygyny ýene duýmaga kömek edýär we dynç alyş zolagyňyzy telär, çaý içilýän oturgyçlar, bag hiňňildikleri we ş.m. bilen gurnamak mümkinçiligini döredýär. Amatlyklary bar bolan we giň eýwan maşgala öýlänlikleri üçin örän oňaýly ýer bolup durýar. Häzirki zaman şäher jaýlarynyň hiç biri, hususy ýaşaýyş jaýynyň maşgala bolup dynç almak üçin döredilen şertleri bilen deň bolup bilmez.
Häzirki zaman bazary köpdürli görnüşleriň köplügini hödürleýär, hut şu sebäpli-de “Güneşli Zaman” hususy kärhanasynyň hünärmenleri müşderilerine şäherden daşarky öýüň proýektini hödürleýärler, ol proýekti öý eýesiniň ähli isleglerini göz öňünde tutup, şahsy meýilleşdirmek mümkindir. Kärhananyň hünärmenleri ýaşaýyş giňişligini zolaklaşdyrmak, şeýle-de onuň interýer dizaýny, eksterýeri, mellegiň ýanyndaky enjamlaşdyrylyşy we ş.m. meselelere degişlilikde   öý eýesiniň öz çözgütlerini we hyýalyndaky zatlary, durmuşda amal edip bererler.
Şeýlelik bilen, hususy öýi gurmaklykda birnäçe artykmaçlyklaryň bardygyny anykladyk: häzirki zaman tehnologiýalaryň kömegi bilen durmuş üçin zerur bolan ähli tehnikalar bilen üpjün etmek mümkindir.
Kärhananyň işleri barada has giňişleýin maglumaty şu salgydan alyp bilersiňiz.
Şäheriň çetindäki öýüň interýeri: nähili stili saýlamaly?
Şäheriň çetindäki jaýlaryň gurluşyk pudagynda häzirki zaman tehnologiýalary häzirki wagtda islendik sargytlar boýunça şäheriň çetinde gowy öý gurmaklyga mümkinçilik döredýär. Sargyt ediji gurluşyk kärhanasyna gelenden soň eýýäm nähili öý isleýändigini aklyndan geçirýär, nähili öý isleýändigini göz öňüne getirýär. Käbir sargyt edijiler daş öýlerini, käbirleri bolsa agaç, üçünjileri bolsa garyşyk görnüşine isleg bildirýärler. Öýüň owadan, amatly, mähirli we şol bir wagtda elýeter bahadan bolmagy örän wajypdyr.
Üstesine-de hemme müşderileriň hemme isleglerini kanagatlandyrmak mümkin däldir.
Sargyt edijiniň ideal islegine iň ýokary derejede ýakynlaşmak üçin şäheriň çetindäki öýleriň gurluşygynda kärhanalaryň ulanýan dürli gurluşyk tilsimatlary ulanýarlar.
“Güneşli Zaman” kärhanasy – emläk boýunça hünärmenler biziň bildirişimiz üçin şäheriň çetindäki jaýlaryň görnüşi boýunça kiçiräjik “syýahat” gurnap berdi.
“Güneşli Zaman” kärhanasy Türkmenistanyň bazarlarynda eýýäm 8 ýyldan bäri hereket edýändigini, emlägi satyn almak we satmak şeýle-de tabşyrmak meselelerinden başga-da jaýy açary bilen açaýmaly edip gurup bermek bilen hem meşgullanýandygyny ýatladýar.
Kärhananyň hünärmenleri şäheriň çetinde  ýaşaýyş jaýynyň gurluşygyny meýilleşdirmek basgançagynda ilki bilen onuň daşky arhitektura görnüşini kesgitlemegi wajyp hasaplaýarlar, sebäbi binanyň daşky tarapy öý eýeleriniň ýagdaý derejesiniň, olaryň statusynyň görkezijisi.
Şäheriň çetindäki jaýlaryň görnüşleri özüniň köp dürlüligi bilen tapawutlanýar, bu bolsa köp adamlarda saýlamak meselesinde kynçylyk döredip bilýär.
Geljekki gurluşygyň keşbini kesgitlände diňe bir funksionallygyny däl, eýsem sargyt edijileriň şahsy isleglerini we halaýan zatlaryny hem göz öňünde tutmaklygy örän möhümdir.
Şäheriň çetindäki klassiki jaý ugry hemişe aktual hasaplanylýar, bu ýerde üýtgäp durýan modanyň roly ýokdur.
Häzirki zaman klassiki görnüş özüniň bir kemsiz simmetriýasy bilen tapawutlanýar. Oňa dogry deň ölçeglilik, ajaýyp göniburçlyk gurluşykly aýnalar degişli.
Binanyň kämil geometriýasyna kolonnalar, diwardaky gyraňly çykgytlar, arkaly aýna we gapy ýerleri we portiklar nepislik goşýar.
Modern görnüşindäki öý öňe çykýan ýa-da içe girip gidýän diwarlary bilen, nepis kolonnalary bilen, fantastiki nagyşlaryň barlygy bilen haýrana goýýar.
Öň tarapyň bezegli böleginde köplenç aýal maşgalalaryň şekilleri ýerleşdirilen.
Nusgawy göni burçlar we çyzyklar bütinleý gurluşykdan aýrylmagy berk berjaý edilýär.
Gurluşykda häzirki zaman materiallary – demir beton paneli, beton, aýna, metal ulanylýar.
Prowans fransuz görnüşi özünde orta ýer deňiz stilini özünde sazlaşdyryp jemleýär.
Bu stil – öwüsýän deňiz şemalyndan goramak üçin niýetlenen galyň daş diwarlary, aşhanany we telär tomsuň jöwzasyndan halas edýär, köp eňňitli üçek güýçli ýagyşdan soň hem çyglylygy saklamaýar.
Eklektika stilindäki şäheriň çetindäki öýler binalaryň simmetriýalylygy, köp sanly aýnalylygy we mansarda üçegi, şeýle-de hökmany suratda üçek äpişgesi we beýik merkezi basgançaklylygy bilen häsiýetlendirilýär.
Wiktorian ruhundaky kottejleri häzirki zaman materiallardan öňde baryjy enjamlaryň ulanylmagynda gurluşygy amala aşyrylýar.
Düzgün boýunça, öýüň öň bölegine girýän fronton bilen ýetirilen assimetriki şekilli öýdür.
“Güneşli Zaman” kärhanasynyň gurluşyk bölümi şäheriň çetindäki kottejleri gurup bermeklige ýöriteleşdirilen. Kärhananyň taýýar proýektleriň öz portfoliosy bar, şeýle-de olar sargyt edijiniň islendik isleglerini gör öňünde tutup, jaýyň proýektiniň çyzyp we gurup bilýär.
Netijede jemläp aýtsak, şäheriň çetinde jaý gurluşygyna başlamazdan öň örän köp sanly meseleleri çözmek zerurdyr, olaryň esasysy geljekki öýüň arhitektura görnüşini takmyny kesgitlemek, sebäbi hut şonuň esasynda materiallar, aýnalaryň ölçegi, jaýyň öň tarapynyň bezegi we ş.m. saýlanylýar. Tejribeli kärhana ýüz tutmaklygyň özi bu prosesi ep-esli derejede ýeňleder we saýlamak üçin örän köp görnüşleri hödürlär.
Şöhrat Ýagmyrow- milli kikboksing mekdebiniň tanymal wekilidir.
Mary etrabynyň Parahat geňeşliginiň adamlary öz ildeşleriniň uly sport dünýäsinde şöhrat gazanjakdygy barada pikirem eden däl bolsa gerek.
Kikboksing boýunça iri ýaryşlaryň ýeňijisi we olarda baýrakly orunlary eýelän Şöhrat Ýagmyrow 1995-nji ýylda şu obada dünýä indi.
Şöhrat atadan ir galansoň, oňa we onuň uýasyna ejesi terbiýe bermeli bolupdy, bu hem belli bir derejede türgeniň açyk häsiýetini taplapdy.
Oglanjyklaryň köpüsi ýaly ol futbol oýnardy, hatda oňa çynlakaý ýapyşyp, bir ýyllap türgenleşdem.
Bir gezek telewizorda kikboksýorlaryň gyzykly tutluşygyny görenden başa-baş söweşleriň bu görnüşini halady.
Maryda kikboksing toparynyň işleýändigini bilenden 15 ýaşly ýetginjek olaryň birine ýazylyp, tälimçi Çary Bekmyradowyň elinde türgenleşip ugrady.
Türgenleşikler şeýle bir oňa ýarady welin, ol halypasynyň tabşyrklaryny takyk ýerine ýetirip, armany-ýadamany bilmezdi.
4 aýdan soň ilkinji gezek gatnaşan welaýat boýunça ýaryşynda üçünji orny eýeledi.
Soňra bir ýarym ýylyň dowamynda öz agramynda 2-nji, 1-nji ýerleri eýeläp ugrady.
2012-nji ýylda Aşgabatda geçirilen milli ýaryşda Şöhrat kümüş baýraga mynasyp boldy.
Ussatly artýardy, söweş tilsimleri kämilleşýärdi.
19 ýaşly ýetginjek uly ýaşlylaryň arasynda geçirilen çempionatda 3-nji orny eýelände Russiýada geçirilen „Düýäniň göwher Kubogy“ ýaryşyna gatnaşmak üçin Türkmenistanyň ýygyndy toparyna alyndy.
Bu gezegem 67 kg agramda birinji orny eýeledi.
2015-nji ýylda Latwiýada geçirilen kikboksing söweş sungaty boýunça halkara ýaryşda ýeňiş gazanandan soň Şöhrat Ýagmyrow sport ussady adyna mynasyp boldy.
Şol ýyl Türkmenistanyň Milli sport we syýahatçylyk institutyna okuwa girdi, okuwy bilen bir hatarda biraz agyr agramda milli ýygyndy toparyň hatarynda çykyşlaryny dowam etdi.
2016-njy ýylda Finlýandiýada we Estoniýa geçirilen ýaryşlarda ol atyn hem-de kümüş baýraklara mynasyp bolýar.
Şu ýyl Aşgabatda geçirilen Aziýa çempionatynda Şöhrat 71 kg agramda ýene bir altyn medal eýeledi.
Tälimçi Çary Bekmyradow onuň adatdan daşary çydamlylygyny, maksada okgunlylygyny, ýeňiş gazanmaga erjelligini, iň esasam sportuň şu görnüşinde wajyp bolan çakgan hereketlerini nygtaýar.
Ol göwnaçyk we dostana ýigit. Onda gedemlik ýok, hemişe kömege taýýar we ýaş türgenlere bilýänini öwredýär.